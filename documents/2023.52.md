# MAGYAR KÖZLÖNY 100. szám

### MAGYARORSZÁG HIVATALOS LAPJA

### 2023. július 6., csütörtök

### Tartalomjegyzék

**2023. évi LII. törvény** A pedagógusok új életpályájáról 4994
**2023. évi LIII. törvény** Magyarország 2024. évi központi költségvetésének megalapozásáról 5086


## II. Törvények

### 2023. évi LII. törvény

### a pedagógusok új életpályájáról*

Meggyőződésünk, hogy korszerű tudást biztosító, hatékony köznevelési rendszert csak a  nemzeti és európai azonosságtudatra,
hazaszeretetre, valamint aktív állampolgárságra történő nevelésre lehet alapozni.
A köznevelés rendszerének szereplői – azon felismeréstől vezetve, amely szerint céljuk a gyermek mindenek felett álló érdekének
érvényre juttatása – a gyermekek, tanulók tekintetében a művelődéshez való jog és a védelemhez és gondoskodáshoz való jog
elsődlegességét szem előtt tartva végzik tevékenységüket.
A pedagógus célja, hogy az  általa nevelt és oktatott gyermek lelki és szellemi fejlődését lehetővé tegye, továbbá, hogy
nevelő-oktató munkája során hozzásegítse a gyermeket, tanulót, hogy a magyar nemzet elkötelezett, értékes tagjává válhasson.
Mindezek megvalósítása érdekében a  pedagógus nevelő-oktató munkája során arra törekszik, hogy feladatainak ellátását
az általános etikai normákkal összhangban, a gyermek, tanuló jogainak, érdekeinek érvényesítése érdekében végezze.
Az Országgyűlés e célok elérése érdekében, továbbá a köznevelésben foglalkoztatottak társadalmi megbecsültségét kifejezendő

- a  köznevelésben foglalkoztatottak jogviszonyának újraszabályozása, tevékenységük anyagi és erkölcsi elismerése, valamint
a munkavégzés és a családi élet összeegyeztethetőségének elősegítése érdekében – a következő törvényt alkotja:

### I. FEJEZET

### ÁLTALÁNOS RENDELKEZÉSEK

### 1. A törvény hatálya

**1. §** [A törvény hatálya]
(1) E törvény hatálya a köznevelés területén működő munkáltatóra, a köznevelési foglalkoztatotti jogviszonyban állóra,
    a köznevelés területén működő szakszervezetre, valamint a munkáltatói érdekképviseleti szervezetre terjed ki.
(2) E  törvény munkáltatói jogkörgyakorlásra, a  munkáltató személyében bekövetkező változásra, a  csoportos
    létszámcsökkentésre vonatkozó előírásai, valamint az  V. és a  VI. Fejezete kiterjed az  (1)  bekezdésben foglalt
    munkáltató által foglalkoztatott köznevelési dolgozóra.
(3) A  köznevelés területén működő munkáltatónál foglalkoztatott egyházi szolgálati jogviszonyban állóra alkalmazni
    kell a 26. § (1) bekezdését, a 27. §-t, a 97. § (10) bekezdését.
(4) Az óraadóra alkalmazni kell a 3. § 28. és 31. pontját, a 4. § (1) bekezdés c) pontját, a 26. § (1) bekezdését, a 27. §-t, és
    a IV. Fejezetet.
(5) E  törvény hatálya – az  e  törvényben meghatározott eltéréssel – kiterjed a  többcélú köznevelési intézmény
    szakképző intézményegységénél a  szakképzési alapfeladat ellátására a  szakképzésről szóló törvény szerinti oktató,
    valamint pedagógus munkakörben foglalkoztatottra.
(6) Magyarország területén működő külföldi nevelési-oktatási intézmény foglalkoztatottjára e  törvény rendelkezéseit
    akkor kell alkalmazni, ha a pedagógus a pedagógus-munkakör betöltése feltételeinek a magyar jog szerint megfelel,
    a Nemzeti alaptanterven alapuló szabályozók szerint végzi munkaköri feladatát és a felek a magyar jogot kötötték ki
    egymás közötti jogviszonyukra.
(7) A  pedagógiai-szakmai szolgáltatást nyújtó intézményben pedagógiai szakértő, pedagógiai előadó munkakörben
    foglalkoztatottra alkalmazni kell a 13. alcímben foglaltakat.
(8) A nyugdíjasra alkalmazni kell a 109. §-t.
(9) A  Kormány által a  köznevelésért felelős miniszter köznevelési feladatkörébe tartozó egyes feladatainak ellátására
    kijelölt szervre (a továbbiakban: hivatal) alkalmazni kell a 104. § (5) bekezdését és a 109. §-t.

```
* A törvényt az Országgyűlés a 2023. július 4-i ülésnapján fogadta el.
```

(10) A  szakképzésről szóló törvény alapján foglalkoztatottra, valamint a  nemzeti felsőoktatásról szóló törvény alapján
tanár munkakört betöltő személyre alkalmazni kell a 97. § (10) bekezdését.
(11) A  gyermekek védelméről és a  gyámügyi igazgatásról szóló 1997.  évi XXXI.  törvény (a  továbbiakban: Gyvt.) hatálya
alá tartozó intézményben pedagógus-munkakörben foglalkoztatottra e törvény rendelkezéseit a Gyvt. 15. § (10b) és
(10c) bekezdésében foglaltak szerint kell alkalmazni.

### 2. Alapelvek

**2. §** [A köznevelési foglalkoztatotti jogviszony alapelvei]
    A nevelő-oktató munka során
    a) – a  gyermek mindenek felett álló érdekére figyelemmel – a  munkáltató és a  köznevelési foglalkoztatotti
       jogviszonyban álló a  jogait és kötelezettségeit az  Alaptörvény XI.  cikkében foglalt művelődéshez való jog
       és az  Alaptörvény XVI.  cikkében foglalt védelemhez és gondoskodáshoz való jog, valamint az  Alaptörvény
       X. cikkében foglalt tanszabadsághoz való jog biztosítása és érvényre juttatása érdekében gyakorolják, illetve
       teljesítik,
    b) a nevelésben-oktatásban kulcsszerepet játszó köznevelési foglalkoztatotti jogviszonyban álló feladata, hogy
       a  gyermeknek és a  tanulónak az  Alaptörvény XI.  cikke és XVI.  cikke szerinti jogának mindenkori tiszteletben
       tartásával és biztosításával, a  köznevelés folyamatos és zavartalan működése érdekében, az  Alaptörvényben
       meghatározott általános jogi normákkal összhangban, a  rábízott gyermekek, tanulók testi, lelki és szellemi
       fejlődését, jogait és érdekeit mindvégig szem előtt tartva – ismereteit, tudását folyamatosan megújítva
       és gyarapítva – hivatását akként végezze, hogy az  általa nevelt és oktatott gyermekek, tanulók, a  magyar
       nemzet elkötelezett, értékes tagjaivá válhassanak, és ennek eredményeképpen a  köznevelésbe vetett
       közbizalom is erősödjék,
    c) az érdekképviselettel egyeztetésre kötelezett a  köznevelés-szakmai javaslatot a  Nemzeti Pedagógus Karral,
       a foglalkoztatott munkaügyi és szociális érdekeit érintő javaslatot a szakszervezettel egyezteti.

### 3. Értelmező rendelkezések

**3. §** [Értelmező rendelkezések]
    E törvény alkalmazásában
    1. apa: a  Polgári Törvénykönyvről szóló 2013.  évi V.  törvény (a  továbbiakban: Ptk.) szerint szülői felügyeleti
       joggal rendelkező
       a) apai jogállású férfi vagy
       b) örökbefogadó férfi,
    2. beosztás szerinti  napi munkaidő: a  munkanapra elrendelt, vagy a  kötetlen, vagy a  részben kötetlen
       munkarendben dolgozó köznevelési foglalkoztatotti jogviszonyban álló személy által beosztott rendes
       munkaidő,
    3. beosztás szerinti heti munkaidő: a  naptári hétre elrendelt, vagy a  kötetlen, vagy a  részben kötetlen
       munkarendben dolgozó köznevelési foglalkoztatotti jogviszonyban álló által beosztott rendes munkaidő,
    4. előkészítő vagy befejező tevékenység: minden olyan feladat ellátása, amelyet a  köznevelési foglalkoztatotti
       jogviszonyban álló munkaköréhez kapcsolódóan, szokás szerint és rendszeresen, külön utasítás nélkül
       köteles elvégezni,
    5. éjszakai munka: a huszonkét és hat óra közötti időszakban teljesített munkavégzés,
    6. feladatellátási hely: a  nemzeti köznevelésről szóló 2011.  évi CXC.  törvényben (a  továbbiakban: Nkt.) ekként
       meghatározott hely,
    7. gondozást végző köznevelési foglalkoztatotti jogviszonyban álló: az  a  foglalkoztatotti jogviszonyban álló
       személy, aki a kezelőorvos által igazolt
       a) súlyos egészségi okból és
       b) jelentős gondozásra vagy támogatásra szoruló
    hozzátartozójának, vagy a  foglalkoztatotti jogviszonyban álló személlyel közös háztartásban élő személynek
       személyes gondozást vagy támogatást nyújt,
    8. gyermek: a családok támogatásáról szóló törvény szerinti saját háztartásban nevelt vagy gondozott gyermek,
       ideértve, ha a  különélő szülők a  közös szülői felügyelet gyakorlásakor a  gyermeket saját háztartásukban
       egymást felváltva, azonos időtartamban nevelik, gondozzák,


9. gyermekét egyedül nevelő köznevelési foglalkoztatotti jogviszonyban álló: aki gyermekét saját háztartásában
    neveli és hajadon, nőtlen, özvegy, elvált, házastársától külön él és nincs élettársa,
10. három vagy több gyermeket nevelő köznevelési foglalkoztatotti jogviszonyban álló: aki a családok támogatásáról
    szóló törvény szerint szülőként legalább három gyermekre tekintettel
    a) családi pótlékra jogosult és gyermekgondozási díjban vagy gyermekgondozási segélyben,
       gyermekgondozást segítő ellátásban részesült vagy részesül, vagy
    b) gyermeknevelési támogatásban részesült vagy részesül,
11. hozzátartozó: a Ptk. szerinti hozzátartozó,
12. havi illetmény: az illetmény kinevezésben szereplő, 98. § alapján megállapított összege,
13. esélyteremtési illetményrész: a 98. § (5) bekezdése alapján megállapított emelés összege,
14. kötelező orvosi vizsgálat: az  az orvosi vizsgálat, amelyen a  köznevelési foglalkoztatotti jogviszonyban állónak
    jogszabály előírása alapján részt kell vennie, továbbá a várandós állapotra tekintettel előírt orvosi vizsgálat,
15. köznevelési dolgozó: a  köznevelési foglalkoztatotti jogviszony hatálya alá nem tartozó nevelést-oktatást,
    óvodában nevelést közvetlenül segítő munkakörben foglalkoztatott munkavállaló és a  gazdasági, ügyviteli,
    műszaki, kisegítő munkakörben foglalkoztatott munkavállaló,
16. köznevelésben foglalkoztatott: a köznevelési foglalkoztatotti jogviszonyban álló és a köznevelési dolgozó;
17. köznevelési foglalkoztatotti jogviszonyban álló: a  pedagógus és a  nevelést és oktatást, óvodában a  nevelést
    közvetlenül segítő, a 25. pont a)–j) alpontjában meghatározott munkakört betöltő személy,
18. levonásmentes munkabérrész: a  bírósági végrehajtásról szóló törvény alapján teljesíthető levonások után
    fennmaradó munkabérrész,
19. megváltozott munkaképességű személy: a  rehabilitációs hatóság vagy jogelődjei által végzett hatályos
    minősítés alapján az
    a) akinek az egészségi állapota a rehabilitációs hatóság komplex minősítése alapján hatvanszázalékos
       vagy kisebb mértékű,
    b) aki legalább negyvenszázalékos egészségkárosodással rendelkezik, az  erről szóló szakvélemény,
       szakhatósági állásfoglalás, hatósági bizonyítvány, minősítés időbeli hatálya alatt,
    c) akinek a  munkaképesség-csökkenése legalább ötvenszázalékos mértékű, az  erről szóló
       szakvélemény időbeli hatálya alatt, vagy
    d) aki a  komplex minősítés alól jogszabály rendelkezése alapján mentesül, rokkantsági ellátás
       folyósításának időtartama alatt,
20. munkaidő: a  munkavégzésre előírt idő kezdetétől annak befejezéséig tartó idő, valamint a  munkavégzéshez
    kapcsolódó előkészítő és befejező tevékenység tartama azzal, hogy nem minősül munkaidőnek
    a) a munkaközi szünet, továbbá
    b) a köznevelési foglalkoztatotti jogviszonyban álló lakó- vagy tartózkodási helyéről a  tényleges
       munkavégzés helyére, valamint a  munkavégzés helyéről a  lakó- vagy tartózkodási helyére történő
       utazás tartama,
21. munkáltató: az Nkt.-ban meghatározott köznevelési intézmény, továbbá a tankerületi központ,
22. munkaszüneti  nap: január 1., március 15., nagypéntek, húsvéthétfő, május 1., pünkösdhétfő, augusztus 20.,
    október 23., november 1. és december 25–26.,
23. munkavégzésre irányuló jogviszony: a  köznevelési foglalkoztatotti jogviszony, az  adó- és vámhatósági
    szolgálati jogviszony, a  politikai szolgálati jogviszony, a  rendvédelmi igazgatási szolgálati jogviszony,
    a munkaviszony, a közalkalmazotti jogviszony, a közszolgálati jogviszony, a kormányzati szolgálati jogviszony,
    a  szolgálati viszony, a  bírói szolgálati viszony, az  ügyészségi szolgálati viszony, az  igazságügyi alkalmazottak
    szolgálati jogviszonya, a  honvédelmi alkalmazotti jogviszony, az  egészségügyi szolgálati jogviszony,
    a  munkavégzési kötelezettséggel járó szövetkezeti tagsági viszony, a  vállalkozási és megbízási szerződés,
    a  gazdasági társaság vezető tisztségviselői vagy felügyelő bizottsági tagsági tevékenység ellátására irányuló
    jogviszony és az egyéni vállalkozás,
24. nevelési-oktatási intézmény: az Nkt. 7. § (1a) bekezdésében meghatározott nevelési-oktatási intézmény,
25. nevelő-oktató munkát közvetlenül segítő munkakör:
    a) dajka,
    b) könyvtáros,
    c) pedagógiai asszisztens,
    d) gyógypedagógiai asszisztens,
    e) gyermek- és ifjúságvédelmi támogató,


```
f ) gyógytornász,
g) intézményi titkár óvodában, iskolában, kollégiumban, pedagógiai szakszolgálati intézményben,
h) ápoló,
i) rendszergazda,
j) laboráns,
k) egyéb, a Kormány rendeletében ekként meghatározott munkakör,
```
26. nyugdíjas: aki
    a) az öregségi nyugdíjkorhatárt betöltötte és az  öregségi nyugdíjhoz szükséges szolgálati idővel
       rendelkezik (a továbbiakban: öregségi nyugdíjra való jogosultság),
    b) részére végleges határozatban az öregségi nyugdíjkorhatár betöltése előtt öregségi nyugdíjat, vagy
       a Magyar Alkotóművészeti Közalapítvány által folyósított ellátásokról szóló kormányrendelet alapján
       folyósított öregségi, rokkantsági nyugdíjsegélyt (nyugdíjat) állapítottak meg,
    c) egyházi jogi személytől egyházi, felekezeti nyugdíjban részesül,
    d) öregségi, munkaképtelenségi járadékban részesül, vagy
    e) növelt összegű öregségi, munkaképtelenségi járadékban részesül,
27. oktatási központ: a  köznevelésért felelős miniszter egyes köznevelési fenntartói feladatkörébe tartozó
    feladatainak ellátására kijelölt szerv,
28. óraadó: az Nkt.-ban ekként meghatározott pedagógus, oktató,
29. pedagógus: ha jogszabály eltérően nem rendelkezik, a  Kormány rendeletében meghatározott pedagógus-
    munkakört betöltő személy,
30. szakszervezet: a  köznevelésben foglalkoztatottak minden olyan szervezete, amelynek elsődleges célja
    a  köznevelésben foglalkoztatottak köznevelési foglalkoztatotti jogviszonnyal vagy munkaviszonnyal
    kapcsolatos érdekeinek előmozdítása és megvédése,
31. vendégtanár: az  a  pedagógus, aki tankerületi központtal heti legalább húsz órás időtartamú köznevelési
    foglalkoztatotti jogviszonyban áll, és mellette más, a  tankerületi központ által fenntartott köznevelési
    intézményben óraadó.

### 4. A köznevelési foglalkoztatotti jogviszonyra és a munkáltatóra vonatkozó szabályok,

### valamint az általános magatartási követelmények

**4. §** [A nevelő-oktató munkára létesíthető jogviszonyok]
(1) Nevelő-oktató munka – óvodai nevelés, iskolai nevelés és oktatás, kollégiumi nevelés-oktatás, pedagógiai
    szakszolgálat keretében gyermekekkel, tanulókkal való pedagógiai célú közvetlen foglalkozás – kizárólag
    a) az e  törvény szerinti köznevelési foglalkoztatotti jogviszonyban vagy munkaviszonyban nevelő-oktató
       munkát közvetlenül segítő munkakörben,
    b) egyházi szolgálati jogviszonyban, vagy
    c) óraadóként megbízási szerződés alapján
    látható el.
(2) Idegen nyelven folytatott nevelő-oktató munka ellátása érdekében anyanyelvi tanár, lektor nemzetközi szerződés
    vagy tárcaközi megállapodás alapján, Magyarországon tevékenykedő szervezettel létesített munkaviszonyban
    történő kirendeléssel is foglalkoztatható.
**5. §** [A köznevelési foglalkoztatotti jogviszonyra vonatkozó szabályok]
(1) A  köznevelési foglalkoztatotti jogviszonyt e  törvény és e  törvény felhatalmazása alapján megalkotott
    kormányrendelet és miniszteri rendelet, kollektív szerződés, valamint a  munkáltató által kiadott munkáltatói
    szabályzat (a továbbiakban együtt: köznevelési foglalkoztatotti jogviszonyra vonatkozó szabály) határozza meg.
(2) A  munkáltató és a  köznevelési foglalkoztatotti jogviszonyban álló (a  továbbiakban együtt: felek) megállapodása
    köznevelési foglalkoztatotti jogviszonyra vonatkozó szabálytól csak az  abban meghatározott módon és mértékben
    térhet el.
(3) A jogról lemondó vagy abból engedő nyilatkozatot nem lehet kiterjesztően értelmezni.


**6. §** [Az elvárhatóság, jóhiszeműség és tisztesség elve]
(1) A köznevelési foglalkoztatotti jogviszonnyal kapcsolatosan – kivéve, ha törvény eltérő követelményt ír elő – úgy kell
    eljárni, ahogy az adott helyzetben általában elvárható. Felróható magatartására előnyök szerzése végett senki nem
    hivatkozhat. A másik fél felróható magatartására hivatkozhat az is, aki maga felróhatóan járt el.
(2) A  jogok gyakorlása és a  kötelezettségek teljesítése során a  jóhiszeműség és a  tisztesség elvének megfelelően kell
    eljárni, továbbá kölcsönösen együtt kell működni, és nem lehet olyan magatartást tanúsítani, amely a  másik fél
    jogát, jogos érdekét sérti. A jóhiszeműség és tisztesség követelményét sérti az is, akinek joggyakorlása szemben áll
    olyan korábbi magatartásával, amelyben a másik fél okkal bízhatott.
(3) Az  e  törvény hatálya alá tartozó szervek és személyek kötelesek egymást minden olyan tényről, adatról,
    körülményről vagy ezek változásáról tájékoztatni, amely a  köznevelési foglalkoztatotti jogviszony létesítése,
    valamint az e törvényben meghatározott jogok gyakorlása és a kötelezettségek teljesítése szempontjából lényeges.
**7. §** [Joggal való visszaélés tilalma]
(1) Tilos a  joggal való visszaélés. E  törvény alkalmazásában joggal való visszaélés különösen, ha az  mások jogos
    érdekeinek csorbítására, érdekérvényesítési lehetőségeinek korlátozására, zaklatására, véleménynyilvánításának
    elfojtására irányul vagy ehhez vezet.
(2) Ha a  joggal való visszaélés köznevelési foglalkoztatotti jogviszonyra vonatkozó szabály által megkívánt
    jognyilatkozat megtagadásában áll és ez  a  magatartás a  köznevelés folyamatos biztosításával összefüggő érdeket
    vagy a  másik fél különös méltánylást érdemlő érdekét sérti, a  bíróság a  jognyilatkozatot ítéletével pótolja, feltéve,
    hogy az érdeksérelem másképpen nem hárítható el.
(3) A joggal való visszaélés tilalmának megsértésére alapított igény érvényesítése esetén
    a) az igény érvényesítője bizonyítja a  tilalom megsértésének alapjául szolgáló tényt, körülményt és
       a hátrányt, és
    b) a jog gyakorlója bizonyítja, hogy az igény érvényesítője által bizonyított tény, körülmény és a hátrány között
       okozati összefüggés nem áll fenn.
**8. §** [Személyiségi jogok védelme]
(1) A  köznevelési foglalkoztatotti jogviszonyban álló és a  munkáltató személyiségi jogainak védelmére, ha e  törvény
    eltérően nem rendelkezik, a Ptk. 2:42–2:54. §-át kell alkalmazni.
(2) A  köznevelési foglalkoztatotti jogviszonyban álló személyiségi joga akkor korlátozható, ha a  korlátozás a  2.  §
    szerinti alapelvek érvényesülésével közvetlenül összefüggő okból feltétlenül szükséges és a  cél elérésével arányos.
    A  személyiségi jog korlátozásának módjáról, feltételeiről és várható tartamáról, továbbá szükségességét és
    arányosságát alátámasztó körülményekről a  köznevelési foglalkoztatotti jogviszonyban állót előzetesen írásban
    tájékoztatni kell.
(3) A köznevelési foglalkoztatotti jogviszonyban álló a személyiségi jogáról
    a) általános jelleggel előre nem mondhat le,
    b) rendelkező jognyilatkozatot érvényesen csak írásban tehet.
**9. §** [Személyes adatok kezelése]
(1) A  munkáltató a  köznevelési foglalkoztatotti jogviszonyban állótól olyan a  foglalkoztatotti alapnyilvántartás
    adatkörébe tartozó nyilatkozat megtételét vagy személyes adat közlését követelheti, amely a  köznevelési
    foglalkoztatotti jogviszony létesítése, teljesítése, megszűnése, megszüntetése vagy e  törvényből származó igény
    érvényesítése szempontjából szükséges.
(2) Az (1) bekezdés alapján közokirat vagy teljes bizonyító erejű magánokirat bemutatása követelhető.
**10. §** [A köznevelési foglalkoztatotti jogviszonyban álló ellenőrzése]
    A köznevelési foglalkoztatotti jogviszonyban álló ellenőrzésére a munka törvénykönyvéről szóló 2012. évi I. törvény
    (a továbbiakban: Mt.) 11/A. §-ban meghatározott szabályokat kell alkalmazni azzal, hogy ahol az Mt. munkavállalót
    említ, azon köznevelési foglalkoztatotti jogviszonyban állót, ahol az  Mt. munkáltatót említ, azon a  3.  § 21.  pont
    szerinti munkáltatót kell érteni.


### 5. A jognyilatkozatok

**11. §** [A megállapodás]
    Az e törvényben szabályozott megállapodás a felek kölcsönös és egybehangzó jognyilatkozatával jön létre.
**12. §** [Az egyoldalú jognyilatkozat]
(1) Egyoldalú jognyilatkozatból csak köznevelési foglalkoztatotti jogviszonyra vonatkozó szabályban meghatározott
    esetben származhatnak jogok vagy kötelezettségek.
(2) A köznevelési foglalkoztatotti jogviszonyra vonatkozó szabályban vagy a felek megállapodásában biztosított elállási
    jog gyakorlása a megállapodást a megkötésének időpontjára visszamenőleges hatállyal megszünteti. Elállás esetén
    a felek egymással elszámolnak.
(3) Az egyoldalú jognyilatkozatra a megállapodásra vonatkozó szabályokat kell megfelelően alkalmazni.
(4) Az  egyoldalú jognyilatkozat a  címzettel való közléssel válik hatályossá és – e  törvény eltérő rendelkezésének
    hiányában – csak a címzett hozzájárulásával módosítható, vagy vonható vissza.
(5) A  megállapodás teljesítése során tett, jognyilatkozatnak nem minősülő nyilatkozat, továbbá a  munka irányításával
    összefüggő munkáltatói jognyilatkozat tekintetében a  18–21.  §-ban foglalt rendelkezéseket kell megfelelően
    alkalmazni.
**13. §** [A belső szabályzat]
(1) A munkáltató belső szabályzata a köznevelési foglalkoztatotti jogviszonyra vonatkozóan
    a) egyoldalú jognyilatkozatot,
    b) kötelezettségvállalást,
    c) a köznevelési foglalkoztatotti jogviszonyban állóknak vagy azok csoportjának címzett általános utasítást
    tartalmazhat.
(2) A  munkáltatói szabályzatot közöltnek kell tekinteni, ha azt a  helyben szokásos és általában ismert módon
    közzéteszik.
**14. §** [A tájékoztatás]
(1) A  12.  §-t kell megfelelően alkalmazni, ha köznevelési foglalkoztatotti jogviszonyra vonatkozó szabály valamely fél
    számára tájékoztatási kötelezettséget ír elő. A  tájékoztatást – köznevelési foglalkoztatotti jogviszonyra vonatkozó
    szabály eltérő rendelkezése hiányában – olyan időben és módon kell megtenni, hogy az  lehetővé tegye a  jog
    gyakorlását és a kötelezettség teljesítését.
(2) A tájékoztatást közöltnek kell tekinteni, ha azt a helyben szokásos és általában ismert módon közzéteszik.
**15. §** [A megállapodáshoz kötött feltétel]
(1) A  felek a  megállapodás létrejöttét, módosítását vagy megszűnését jövőbeli, bizonytalan eseménytől
    (a  továbbiakban: feltétel) is függővé tehetik. Nem köthető ki olyan feltétel, amelynek alapján a  köznevelési
    foglalkoztatotti jogviszony a  köznevelési foglalkoztatotti jogviszonyban álló hátrányára módosulna, vagy
    a köznevelési foglalkoztatotti jogviszony megszűnését eredményezné.
(2) Az  ellentmondó, lehetetlen vagy értelmezhetetlen feltétel érvénytelen. A  megállapodást ilyen esetben úgy kell
    elbírálni, mintha a felek az adott feltételt nem kötötték volna ki.
(3) A  felek, amíg a  feltétel bekövetkezése függőben van, kötelesek tartózkodni minden olyan magatartástól, amely
    a  másik fél feltételhez kötött jogát csorbítaná. A  feltétel bekövetkezésére vagy meghiúsulására nem hivatkozhat
    a fél, ha azt vétkesen maga okozta.
**16. §** [A munkáltató jognyilatkozatai]
(1) A munkáltató képviseletében jognyilatkozat tételére a munkáltatói jogkör gyakorlója jogosult.
(2) A munkáltatói joggyakorlás rendjét jogszabály keretei között a munkáltató határozza meg.
(3) Ha a  munkáltatói jogkört nem az  arra jogosított személy, szerv, testület gyakorolta, eljárása érvénytelen, kivéve,
    ha a  munkáltatói jogkör gyakorlója a  jognyilatkozatot annak megtételétől számított legkésőbb hat hónapon
    belül írásban jóváhagyta. Jóváhagyás hiányában is érvényes a  jognyilatkozat, ha a  köznevelésben foglalkoztatott
    a körülményekből alappal következtethetett az eljáró jogosultságára.
(4) A munkáltató akkor hivatkozhat arra, hogy képviselője jogkörét túllépve járt el, ha a köznevelésben foglalkoztatott
    a körülményekből nem következtethetett alappal az eljáró jogosultságára.


**17. §** [Egyes munkáltatói jogkörök gyakorlása]
(1) A  köznevelési intézményben a  köznevelési intézmény igazgatója gyakorolja a  munkáltatói jogokat, amelyek
    –  a  kinevezéssel, a  munkaszerződés megkötésével, a  köznevelési foglalkoztatotti jogviszony vagy a  munkaviszony
    megszüntetésével, a  besorolás és a  havi illetmény vagy munkabér megállapításával, valamint a  köznevelésben
    foglalkoztatottak egyéb juttatásai megállapításával kapcsolatos munkáltatói jogok kivételével – a  köznevelési
    intézményen belül a szervezeti és működési szabályzatban meghatározott módon átruházhatók.
(2) Az  (1)  bekezdésben foglaltaktól eltérően a  tankerületi központ által, a  tankerületi központ szervezeti egységeként
    működő köznevelési intézményben foglalkoztatottak tekintetében a munkáltatói jogokat a (3)–(7) bekezdés szerint
    kell gyakorolni.
(3) A  kinevezéssel, a  munkaszerződés megkötésével, a  köznevelési foglalkoztatotti jogviszony vagy a  munkaviszony
    megszüntetésével kapcsolatos munkáltatói jogokat – az  igazgató javaslata alapján – a  tankerületi központ
    vezetője gyakorolja. Ha a  köznevelési intézmény igazgatója javaslatával a  tankerületi központ vezetője nem
    ért egyet, a  pedagógus és nevelő-oktató munkát közvetlenül segítő munkakörben alkalmazott kinevezéséről
    vagy jogviszonyának, munkaviszonyának megszüntetéséről az  oktatási központ vezetője dönt. Ha a  tankerületi
    központ által fenntartott köznevelési intézményben a  pedagógus vagy a  nevelő-oktató munkát közvetlenül segítő
    munkakörben alkalmazott a köznevelési foglalkoztatotti jogviszonyból eredő lényeges kötelezettségét szándékosan
    vagy súlyos gondatlansággal jelentős mértékben megszegi, vagy olyan magatartást tanúsít, amely a  köznevelési
    foglalkoztatotti jogviszony fenntartását lehetetlenné teszi, rendkívüli felmentéséhez nincs szükség a  köznevelési
    intézmény igazgatójának egyetértésére.
(4) A  tankerületi központ által fenntartott köznevelési intézményben a  tankerületi központ vezetője határozza  meg
    a  munkavégzés helyét, valamint – ha a  munkavégzés helyeként több, a  tankerület fenntartása alá tartozó
    köznevelési intézmény került meghatározásra – a  munkaidőnek az  egyes köznevelési intézmények közötti
    megosztását.
(5) Az  igazgató gyakorolja a  teljesítmény értékelésével és az  annak alapján történő, az  illetményeltérítés százalékos
    mértékére történő javaslattétellel kapcsolatos munkáltatói jogot.
(6) A  besorolás és a  havi illetmény vagy a  munkabér – ideértve az  illetményeltérítést is – megállapítását, valamint
    a köznevelésben foglalkoztatottak egyéb juttatásai, jutalma megállapítását érintő munkáltatói jogkört a tankerületi
    központ vezetője az  igazgató egyetértésével gyakorolja. Egyetértés hiányában a  döntést az  oktatási központ
    vezetője hozza meg.
(7) A (3)–(4) és (6) bekezdésben foglaltakon kívüli munkáltatói jogokat a köznevelési intézmény igazgatója gyakorolja.
(8) A tankerületi központ vezetője magához vonhatja a 81. § (2) bekezdésében meghatározott munkáltatói jogot.
**18. §** [A köznevelési foglalkoztatotti jogviszonyban álló jognyilatkozatai]
(1) A  köznevelési foglalkoztatotti jogviszonyban álló a  jogviszonya keletkezésével, módosításával, a  jogviszony
    megszüntetésével összefüggő jognyilatkozatát csak személyesen teheti meg.
(2) A  köznevelési foglalkoztatotti jogviszonyban álló az  egyéb jognyilatkozatot meghatalmazott képviselője útján is
    megteheti, az erre irányuló meghatalmazást írásba kell foglalni. A meghatalmazás visszavonásig, a határozott időre
    szóló meghatalmazás a  határozott idő elteltéig érvényes. A  meghatalmazás visszavonása jóhiszemű harmadik
    személy irányában csak akkor hatályos, ha azt vele közölték. A visszavonás jogáról érvényesen nem lehet lemondani.
(3) A  (2)  bekezdésben meghatározott meghatalmazás hiányában is eljárhat a  köznevelési foglalkoztatotti
    jogviszonyban álló képviseletében hozzátartozója, ha a  jognyilatkozat megtételében a  köznevelési foglalkoztatotti
    jogviszonyban álló akadályozva van. Vita esetén az akadályoztatás tényét igazolnia kell.
(4) A  munkáltató a  köznevelési foglalkoztatotti jogviszonyban álló személyesen tett jognyilatkozatát veszi figyelembe,
    ha a  köznevelési foglalkoztatotti jogviszonyban álló és a  (2) és (3)  bekezdésben említett képviselő jognyilatkozatai
    eltérnek.
(5) A köznevelési foglalkoztatotti jogviszonyban álló – kivéve, ha a képviselet tartalma egyértelműen korlátozott – nem
    hivatkozhat arra, hogy képviselője jogkörét túllépve járt el.


**19. §** [Alaki kötöttség]
(1) A köznevelési foglalkoztatotti jogviszonyt érintő lényeges megállapodást és jognyilatkozatot írásba kell foglalni.
(2) Írásbelinek kell tekinteni a jognyilatkozatot,
    a) ha annak közlése a  jognyilatkozatban foglalt információ változatlan visszaidézésére, a  nyilatkozattevő
       személyének és a  jognyilatkozat megtétele időpontjának azonosítására alkalmas, elektronikus
       dokumentumban (a továbbiakban: elektronikus dokumentum) kerül sor;
    b) a munkaidőkeret kezdő és befejező időpontjáról, a  munkaidő-beosztás, a  készenlét közléséről, a  rendkívüli
       munkaidő, az  ügyelet, készenlét a  köznevelési foglalkoztatotti jogviszonyban álló kérése esetén történő
       írásos elrendeléséről akkor is, ha azt a helyben szokásos és általában ismert módon közzéteszik.
(3) A  nyilatkozattevő személyének (2)  bekezdés a)  pontja szerinti azonosításához nem szükséges a  nyilatkozattevő
    fokozott biztonságú vagy minősített elektronikus aláírása.
(4) A jognyilatkozatot módosítani vagy megszüntetni is csak írásban lehet.
(5) Az  alaki kötöttség megsértésével tett jognyilatkozat – ha e  törvény eltérően nem rendelkezik – érvénytelen.
    Az érvénytelenség jogkövetkezménye nem alkalmazható, ha a jognyilatkozat a felek egyező akaratából teljesedésbe
    ment.
(6) Egyoldalú jognyilatkozatát a  munkáltató az  e  törvényben meghatározott esetben köteles írásban indokolni,
    valamint az  igény érvényesítésének módjáról, és – ha az  elévülési időnél rövidebb – annak határidejéről
    a  köznevelési foglalkoztatotti jogviszonyban állót tájékoztatni kell. A  határidőről való tájékoztatás elmulasztása
    esetén hat hónap elteltével az igény nem érvényesíthető.
(7) A  munkáltató köteles a  megállapodás írásba foglalásáról gondoskodni és ennek egy példányát a  köznevelési
    foglalkoztatotti jogviszonyban állónak átadni.
(8) A  megállapodásban meg kell jelölni a  felek nevét, továbbá a  megállapodás teljesítése szempontjából lényeges
    adatait.
**20. §** [Közlés]
(1) Az írásbeli jognyilatkozat akkor tekinthető közöltnek, ha azt a címzettnek vagy az átvételre jogosult más személynek
    átadják, vagy az elektronikus dokumentum részükre hozzáférhetővé válik, továbbá a 19. § (2) bekezdés b) pontjában
    meghatározott jognyilatkozat esetében, ha azt a helyben szokásos és általában ismert módon közzéteszik. A közlés
    akkor is hatályos, ha a  címzett vagy az  átvételre jogosult más személy az  átvételt megtagadja vagy szándékosan
    megakadályozza. Az  elektronikus dokumentum akkor válik hozzáférhetővé, amikor a  címzettnek vagy az  átvételre
    jogosult más személynek lehetősége nyílik arra, hogy annak tartalmát megismerje.
(2) Papíralapú kiadmány esetében az  (1)  bekezdésben foglaltakon túlmenően a  postai szolgáltatásokról szóló
    kormányrendelet szerint tértivevény többletszolgáltatással feladott küldeményként kézbesített jognyilatkozatot
    a) ha a címzett vagy az átvételre jogosult más személy a küldemény átvételét megtagadta vagy a címzett által
       bejelentett elérhetőségi címen a  kézbesítés a  címzett ismeretlensége vagy elköltözése miatt meghiúsult,
       a kézbesítés megkísérlésének napján,
    b) ha a  küldemény „nem kereste” kézbesíthetetlenségi ok jelzés feltüntetésével érkezik vissza, az  értesítés
       elhelyezésének napját követő ötödik munkanapon
    kézbesítettnek kell tekinteni.
(3) Az  olyan jognyilatkozattal kapcsolatban, amely tekintetében e  törvény alapján bírósági eljárásnak van helye,
    a  (2)  bekezdésben szabályozott kézbesítési fikcióval szemben az  eljárás kezdeményezésével egyidejűleg,
    a  kézbesítési fikció beálltáról való tudomásszerzéstől számított tizenöt  napon, de legkésőbb a  kézbesítési fikció
    beálltától számított három hónapon belül terjeszthető elő kézbesítési kifogás a  bíróságnál. A  kézbesítési kifogásra
    egyebekben a  polgári perrendtartásról szóló törvény rendelkezéseit kell megfelelően alkalmazni. A  kézbesítési
    kifogásnak helyt adó döntés esetén a  bírósági eljárás kezdeményezésére előírt határidőt megtartottnak kell
    tekinteni.
(4) Vita esetén a jognyilatkozatot tevő felet terheli annak bizonyítása, hogy a közlés szabályszerűen megtörtént.
(5) A  kinevezési okmányt és annak módosítását, a  jogviszony megszüntetésével kapcsolatos jognyilatkozatot,
    az összeférhetetlenség megszüntetésére irányuló felszólítást és a fizetési felszólítást a munkáltatói jogkör gyakorlója
    részéről elektronikusan legalább fokozott biztonságú elektronikus aláírással kell kiadmányozni.


(6) Az  (5)  bekezdés szerinti munkáltatói intézkedést tartalmazó elektronikus dokumentum kézbesítésére
az  elektronikus ügyintézés és a  bizalmi szolgáltatások általános szabályairól szóló 2015.  évi CCXXII.  törvény
(a  továbbiakban: E-ügyintézési tv.) 14.  §-ában és 15.  § (2) és (3)  bekezdésében foglalt rendelkezéseket
a  (3)  bekezdésben foglalt eltérésekkel kell alkalmazni azzal, hogy ügyfél alatt a  köznevelésben foglalkoztatott,
elektronikus ügyintézést biztosító szerv alatt a munkáltatót kell érteni.
(7) A  köznevelésben foglalkoztatott köteles az  írásbeli jognyilatkozatok elektronikus aláírása és az  elektronikus
dokumentumok kézhezvételének visszaigazolása érdekében az E-ügyintézési tv. szerinti, a Kormány által kötelezően
biztosított elektronikus azonosítási szolgáltatással és az  ehhez tartozó biztonságos kézbesítési szolgáltatásra
alkalmas tárhellyel rendelkezni és a  biztonságos kézbesítési szolgáltatásra alkalmas elektronikus elérhetőségét
a  foglalkoztatójával közölni. A  köznevelési foglalkoztatotti jogviszonyban álló e  kötelezettségét – ha törvény
eltérően nem rendelkezik – a kinevezését követő 15 napon belül köteles teljesíteni.
(8) Az  (5)  bekezdés szerinti munkáltatói intézkedést tartalmazó elektronikus dokumentum kézbesítése esetén
az E-ügyintézési tv. 15. § (3) bekezdésétől eltérően, ha a szolgáltató azt igazolja vissza, hogy a küldeményt a címzett
kétszeri értesítése ellenére nem vette át, az  elektronikus dokumentumot kézbesítettnek kell tekinteni a  második
értesítés igazolásban feltüntetett időpontját követő ötödik munkanapon.
(9) A  (8)  bekezdéstől eltérően a  jogviszonyt azonnali hatállyal megszüntető munkáltatói intézkedést tartalmazó irat
a  címzett (7)  bekezdés szerinti tárhelyére történő megküldésről szóló értesítési igazolásban foglalt időpontban
minősül kézbesítettnek.
(10) Ha az  elektronikus dokumentum elektronikus kézbesítése vagy a  kézbesítési fikció szabályainak alkalmazása
bármely okból nem lehetséges, vagy az  a  jogviszony létesítéséről rendelkezik, az  elektronikusan kiadmányozott
jognyilatkozatról a munkáltatói jogkör gyakorlója által írásban kijelölt vagy a szervezeti és működési szabályzatban
erre feljogosított személy öt  napon belül záradékolással hiteles papíralapú kiadmányt készít. A  záradéknak
tartalmaznia kell a  záradékolásra jogosult személy aláírását, a  záradékolás keltét és szöveges utalást arra,
hogy a  papíralapú kiadmány az  alapul szolgáló elektronikusan hitelesített irattal megegyezik. A  köznevelési
foglalkoztatotti jogviszonyban állóval a papíralapú kiadmányt kell közölni.

**21. §** [A határidő és az időtartam]
(1) A  határidő számítására a  (2)–(6)  bekezdésben foglaltakat kell alkalmazni, ha köznevelési foglalkoztatotti
    jogviszonyra vonatkozó jogszabály vagy a  felek megállapodása valamely jognyilatkozat megtételére vagy egyéb
    magatartás tanúsítására határidőt ír elő.
(2) Napon, ha köznevelési foglalkoztatotti jogviszonyra vonatkozó jogszabály eltérően nem rendelkezik,  naptári  napot
    kell érteni.
(3) A határidő számítása a határidő megkezdésére okot adó intézkedést (eseményt) követő napon kezdődik.
(4) A  hetekben megállapított határidő azon a  napon jár le, amely elnevezésénél fogva a  kezdő  napnak megfelel.
    Hónapokban vagy években megállapított határidő lejártának napja az a nap, amely számánál fogva a kezdő napnak
    megfelel, ha ez a nap a lejárat hónapjában hiányzik, a hónap utolsó napja.
(5) A határidő az utolsó napjának végén jár le. A határidő az általános munkarend szerinti következő munkanap végén
    jár le, ha az utolsó nap az általános munkarend szerint heti pihenő- vagy munkaszüneti nap.
(6) A  határidőt – e  törvény eltérő rendelkezése hiányában – akkor kell megtartottnak tekinteni, ha a  lejárat  napjának
    végéig a  jognyilatkozatot közlik vagy ezen időpontig az  egyéb magatartás tanúsítása megtörténik. A  45.  §
    (6)  bekezdésében meghatározott tizenöt  napos határidőt megtartottnak kell tekinteni abban az  esetben is,
    ha a jognyilatkozatot legkésőbb a határidő utolsó napján postára adják.
(7) A  határidő elmulasztása akkor menthető ki, ha a  határidőt megállapító köznevelési foglalkoztatotti jogviszonyra
    vonatkozó jogszabály ezt kifejezetten megengedi.
(8) Ha köznevelési foglalkoztatotti jogviszonyra vonatkozó jogszabály a  jognyilatkozat megtételére vagy az  egyéb
    magatartás tanúsítására haladéktalanul kötelezi a  felet, a  jognyilatkozatot, egyéb magatartást késedelem nélkül,
    szükség esetén az  egyébként nem a  kötelezett által viselendő költségek megelőlegezésével kell megtenni vagy
    tanúsítani.
(9) A  köznevelési foglalkoztatotti jogviszonyra vonatkozó jogszabályban vagy a  felek megállapodásában
    meghatározott, határidőnek nem minősülő időtartam számítására a  (4)–(8)  bekezdés nem alkalmazható, az  ilyen
    időtartam számításánál a  naptár az  irányadó. Ezen időtartam alatt a  jognyilatkozat érvényesen megtehető úgy is,
    ha legkésőbb az időtartam utolsó napján postára adják.


### 6. Az érvénytelenség

**22. §** [A semmisség]
(1) Semmis az  a  megállapodás, amely jogszabályba ütközik, vagy köznevelési foglalkoztatotti jogviszonyra vonatkozó
    szabály megkerülésével jött létre.
(2) A  semmis megállapodás érvénytelen, kivéve, ha ahhoz a  rendelkezést megállapító köznevelési foglalkoztatotti
    jogviszonyra vonatkozó szabály más jogkövetkezményt fűz. A semmisségre az érdekelt határidő nélkül hivatkozhat,
    a megállapodás semmisségét a bíróság hivatalból észleli.
**23. §** [A megtámadhatóság]
(1) A  megállapodás megtámadható, ha annak megkötésekor a  fél lényeges körülmény tekintetében tévedésben
    volt, feltéve, ha tévedését a  másik fél okozta vagy felismerhette. A  megállapodást bármelyik fél megtámadhatja,
    ha a  szerződéskötéskor lényeges körülményben ugyanabban a  téves feltevésben voltak vagy ha a  megállapodás
    megkötésére a  felet megtévesztéssel vagy jogellenes fenyegetéssel vették rá. Lényeges tényre vagy körülményre
    vonatkozik a tévedés akkor, ha annak ismeretében a fél nem vagy más tartalommal kötötte volna meg a szerződést.
(2) Nem támadhatja meg a megállapodást az, aki a tévedését felismerhette vagy a tévedés kockázatát vállalta.
(3) A  megtévesztés hatására kötött megállapodást megtámadhatja, akit a  másik fél szándékos magatartásával
    tévedésbe ejt vagy tévedésben tart.
(4) A megállapodást megtámadhatja, akit a másik fél jogellenes fenyegetéssel vett rá a megállapodás megkötésére.
(5) A  (3) és a  (4)  bekezdésben foglalt szabályokat kell alkalmazni, ha a  megtévesztés vagy jogellenes fenyegetés
    harmadik személy részéről történt és erről a másik fél tudott vagy tudnia kellett.
(6) A fél titkos fenntartása vagy rejtett indoka a megállapodás érvényességét nem érinti.
(7) A  megtámadás határideje harminc  nap, amely a  tévedés, megtévesztés, téves feltevés felismerésétől vagy
    a  jogellenes fenyegetés esetén a  kényszerhelyzet megszűnésétől kezdődik. A  megtámadási határidőre az  elévülés
    szabályai megfelelően irányadók azzal, hogy hat hónap elteltével a megtámadás joga nem gyakorolható.
(8) A  megtámadásra irányuló jognyilatkozatot a  (7)  bekezdésben meghatározott határidőn belül írásban kell a  másik
    féllel közölni.
(9) A sikeresen megtámadott megállapodás érvénytelen.
**24. §** [Az érvénytelenség jogkövetkezménye]
(1) Az  érvénytelen megállapodás alapján létrejött köznevelési foglalkoztatotti jogviszonyból származó jogokat és
    kötelezettségeket úgy kell tekinteni, mintha azok érvényes megállapodás alapján állnának fenn. Az  érvénytelen
    megállapodás alapján létrejött köznevelési foglalkoztatotti jogviszonyt – ha e  törvény eltérően nem rendelkezik  –
    a  munkáltató köteles haladéktalanul, azonnali hatállyal megszüntetni, feltéve, hogy az  érvénytelenség okát a  felek
    nem hárítják el.
(2) A  munkáltató köteles a  köznevelésben foglalkoztatottnak annyi időre járó távolléti díjat megfizetni, amennyi
    munkáltatói felmentés esetén járna, továbbá megfelelően alkalmazni kell a  végkielégítés szabályait is,
    ha a kinevezés a munkáltató oldalán felmerült okból érvénytelen és azt az (1) bekezdés alapján meg kell szüntetni.
(3) Ha a  megállapodás valamely része érvénytelen, helyette a  köznevelési foglalkoztatotti jogviszonyra vonatkozó
    szabályt kell alkalmazni, kivéve, ha a felek az érvénytelen rész nélkül nem állapodtak volna meg.
(4) Az egyoldalú jognyilatkozat érvénytelensége esetén e jognyilatkozatból jogok és kötelezettségek nem származnak.
(5) A  köznevelési foglalkoztatotti jogviszony megszüntetésére irányuló jognyilatkozat érvénytelensége esetén
    – a munkáltató saját jognyilatkozatának sikeres megtámadását kivéve – a 64–65. §-ban foglalt rendelkezéseket kell
    megfelelően alkalmazni.
(6) A megállapodás érvénytelenségéből származó kár megtérítésére e törvény szabályait kell alkalmazni.
**25. §** [A polgári jogi szabályok alkalmazása]
    A jognyilatkozatra – e törvény eltérő rendelkezése hiányában – a Ptk. 6:4. § és 6:5. §, 6:8. §, 6:11. §, 6:13. §, 6:15–17. §,
    6:26. § és 6:27. §, 6:42. §, 6:46–56. §, 6:62. §, 6:63. § (1)–(3) bekezdése, 6:64–70. §, 6:73. §, 6:86. § és 6:87. §, 6:102. §,
    6:107. §, 6:116–119. §, 6:193–201. §, 6:203–207. §, 6:587. § szabályait kell megfelelően alkalmazni.


### II. FEJEZET

### A KÖZNEVELÉSI FOGLALKOZTATOTTI JOGVISZONY

### 7. A köznevelési foglalkoztatotti jogviszony

**26. §** [A köznevelési foglalkoztatotti jogviszony létesítésének személyi feltételei]
(1) Köznevelési foglalkoztatotti jogviszony
    a) büntetlen előéletű,
    b) cselekvőképes,
    c) a Kormány által rendeletben meghatározott feltételeknek megfelelő
    személlyel létesíthető.
(2) A többcélú köznevelési intézmény szakképző intézményegységénél a szakképzési alapfeladat ellátására pedagógus
    és oktató munkakörben foglalkoztatottak képesítési feltételeire a  szakképzésről szóló törvényt és végrehajtási
    rendeletét kell alkalmazni.
**27. §** [Büntetőjogi kizáró okok]
(1) A  tizennyolcadik életévét be nem töltött személy nevelését, felügyeletét, gondozását végző munkáltató nem
    létesíthet köznevelési foglalkoztatotti jogviszonyt olyan személlyel, aki
    a) büntetőeljárás hatálya alatt áll a következő bűncselekményekkel összefüggésben:
       aa) a 2013. június 30-ig hatályban volt emberölés [a Büntető Törvénykönyvről szóló 1978.  évi
          IV.  törvény (a  továbbiakban: 1978.  évi IV.  törvény) 166.  § (2)  bekezdés i)  pont], öngyilkosságban
          való közreműködés [1978.  évi IV.  törvény 168.  § (2)  bekezdés], személyi szabadság megsértése
          [1978.  évi IV.  törvény 175.  § (3)  bekezdés e)  pont], emberkereskedelem [1978.  évi IV.  törvény
          175/B.  § (2)  bekezdés a)  pont és (5)  bekezdés], családi állás megváltoztatása [1978.  évi IV.  törvény
          193.  § (2)  bekezdés b)  pont], kiskorú veszélyeztetése [1978.  évi IV.  törvény 195.  § (1)–(3)  bekezdés],
          erőszakos közösülés [1978.  évi IV.  törvény 197.  § (2)  bekezdés a)  pont és (3)  bekezdés], szemérem
          elleni erőszak [1978.  évi IV.  törvény 198.  § (2)  bekezdés a)  pont és (3)  bekezdés], megrontás
          (1978.  évi IV.  törvény 201–202/A.  §), tiltott pornográf felvétellel visszaélés (1978.  évi IV.  törvény
          204. §), üzletszerű kéjelgés elősegítése [1978. évi IV. törvény 205. § (3) bekezdés a) pont], visszaélés
          kábítószerrel [1978.  évi IV.  törvény 282/B.  § (1)  bekezdés, (2)  bekezdés a) és c)  pont, 282/B.  §
          (5) bekezdés és (7) bekezdés a) pont],
       ab) tiltott toborzás [a Büntető Törvénykönyvről szóló 2012.  évi C.  törvény (a  továbbiakban: Btk.)
          146.  § (3)  bekezdés], emberölés [Btk. 160.  § (2)  bekezdés i)  pont], öngyilkosságban közreműködés
          [Btk.  162.  § (2)  bekezdés], emberi test tiltott felhasználása [Btk. 175.  § (3)  bekezdés a)  pont],
          kábítószer-kereskedelem [Btk. 177.  § (1)  bekezdés a) és b)  pont], kábítószer birtoklása [Btk. 179.  §
          (1)  bekezdés a)  pont és (2)  bekezdés], kóros szenvedélykeltés (Btk. 181.  §), teljesítményfokozó
          szerrel visszaélés [Btk. 185.  § (3) és (5)  bekezdés], emberrablás [Btk. 190.  § (2)  bekezdés a)  pont és
          (3)  bekezdés a)  pont], emberkereskedelem és kényszermunka [Btk. 192.  § (5)  bekezdés a)  pont és
          (6)  bekezdés a)  pont], kényszermunka [az emberkereskedelem áldozatainak kizsákmányolása
          elleni fellépés érdekében szükséges egyes törvények módosításáról szóló 2020.  évi V.  törvény
          hatálybalépéséig hatályban volt Btk. 193.  § (2)  bekezdés c)  pont], személyi szabadság megsértése
          [Btk.  194.  § (2)  bekezdés a)  pont és (3)  bekezdés], szexuális kényszerítés [Btk. 196.  § (2)  bekezdés
          a)  pont és (3)  bekezdés], szexuális erőszak [Btk. 197.  § (2)  bekezdés, (3)  bekezdés a)  pont és
          (4)  bekezdés], szexuális visszaélés (Btk. 198.  §), kerítés [Btk. 200.  § (2)  bekezdés és (4)  bekezdés
          a)  pont], prostitúció elősegítése [Btk. 201.  § 2020. június 30-ig hatályban volt (1)  bekezdés
          c)  pont, (2)  bekezdés és (4)  bekezdés b)  pont], gyermekprostitúció kihasználása (Btk.  203.  §),
          gyermekpornográfia (Btk. 204.–204/A.  §), szeméremsértés [Btk. 205.  § (2)  bekezdés], kiskorú
          veszélyeztetése (Btk. 208.  §), gyermekmunka (Btk. 209.  §), családi jogállás megsértése [Btk. 213.  §
          (2) bekezdés b) pont],
    b) a Btk. 52. § (3) bekezdése szerinti foglalkozástól eltiltás hatálya alatt áll, vagy
    c) az a) pontban meghatározott bűncselekmények elkövetése miatt kényszergyógykezelés alatt áll.


(2) Nem foglalkoztatható, akivel szemben az (1) bekezdés a) pontjában meghatározott
a) szándékos bűncselekmény miatt végrehajtandó szabadságvesztést szabtak ki,
aa) öt évet el nem érő szabadságvesztés esetén a mentesítés beálltától számított öt évig,
ab) ötévi vagy azt meghaladó szabadságvesztés esetén a mentesítés beálltától számított nyolc évig;
b) szándékos bűncselekmény miatt közérdekű munkát vagy pénzbüntetést szabtak ki, a  mentesítés beálltától
számított két évig;
c) szándékos bűncselekmény miatt végrehajtásában felfüggesztett szabadságvesztést szabtak ki, a  mentesítés
beálltától számított három évig.
(3) Nem létesíthető köznevelési foglalkoztatotti jogviszony olyan személlyel, aki állam elleni bűncselekmény
(Btk. XXIV. Fejezet, és az 1978. évi IV. törvény X. fejezet), igazságszolgáltatás elleni bűncselekmény (Btk. XXVI. Fejezet,
és az 1978. évi IV. törvény XV. fejezet VI. cím), korrupciós bűncselekmény (Btk. XXVII. Fejezet) vagy közélet tisztasága
elleni, valamint a  nemzetközi közélet tisztasága elleni bűncselekmény (1978.  évi IV.  törvény XV. fejezet VII. és
VIII. cím), hivatali bűncselekmény (Btk. XXVIII. Fejezet, és az 1978. évi IV. törvény XV. fejezet IV. cím), vagy közbizalom
elleni bűncselekmény (Btk. XXXIII. Fejezet, és az  1978.  évi IV.  törvény XVI. fejezet III. cím) (a  továbbiakban együtt:
közvádra üldözendő bűncselekmény) miatt indult büntetőeljárás hatálya alatt áll.
(4) A  büntetlen előélet, valamint az  (1)–(3)  bekezdésben foglalt feltételeknek való megfelelés igazolásának előírásait
az e törvény felhatalmazása alapján kiadott kormányrendelet tartalmazza.
(5) A  munkáltató kezeli a  köznevelési foglalkoztatotti jogviszonyt létesíteni kívánó személy és a  köznevelésben
foglalkoztatott büntetlen előélettel, valamint az (1)–(3) bekezdésben foglaltakkal kapcsolatos különleges személyes
adatait a  köznevelési foglalkoztatotti jogviszony létesítéséről meghozott döntés időpontjáig vagy – köznevelési
foglalkoztatotti jogviszony létesítése esetén – annak megszűnéséig vagy megszüntetéséig.

**28. §** [A foglalkoztatotti létszám]
(1) A  nevelési-oktatási intézményekben alkalmazottak körét és finanszírozott létszámát az  e  törvény felhatalmazása
    alapján kiadott kormányrendelet határozza meg.
(2) A  nevelő-oktató munkát közvetlenül segítő munkakörben foglalkoztatottak finanszírozott létszámán belül
    a  betöltött munkakörök száma között – kivéve a  gyógypedagógiai asszisztens munkakör létszámát – az  igazgató
    a  fenntartó egyetértésével átcsoportosítást hajthat végre, azzal, hogy a  fenntartó átcsoportosítás esetén is
    jogosult az  átlagbéralapú támogatásra az  adott intézményben az  e  törvény felhatalmazása alapján kiadott
    kormányrendeletben meghatározott feltételeknek megfelelő finanszírozott összlétszám erejéig.
**29. §** [A munkáltató személyében bekövetkező változás]
(1) A  köznevelési intézmény szervezeti egysége, anyagi vagy nem anyagi erőforrásainak szervezett csoportja
    jogszabályon, fenntartói döntésen vagy jogügyleten alapuló átvételének időpontjában fennálló köznevelési
    foglalkoztatotti jogviszonyból származó jogok és kötelezettségek az átadóról az átvevő munkáltatóra szállnak át.
(2) Az  átadó munkáltató az  átszállást megelőzően köteles tájékoztatni az  átvevő munkáltatót az  átszállással érintett
    köznevelési foglalkoztatotti jogviszonyokból, munkaviszonyokról és a tanulmányi szerződésekből származó jogokról
    és kötelezettségekről. A  tájékoztatás elmaradása az  átvevő munkáltatóval szemben e  jogviszonyokból származó
    igények érvényesítését nem érinti.
(3) Az átvevő munkáltató az átszállás napján a munkáltató azonosító adatainak közlésével köteles írásban tájékoztatni
    a  köznevelésben foglalkoztatottat a  munkáltató személyében bekövetkezett változásról, valamint a  munkáltatói
    tájékoztatási kötelezettség körébe tartozó munkafeltételek változásáról.
(4) Az  átadó munkáltató felel a  köznevelésben foglalkoztatott személynek az  átszállást megelőzően esedékessé vált
    követeléséért.
(5) Ha az  átadó munkáltató megszűnt, az  átadó munkáltatót fenntartó felel a  köznevelésben foglalkoztatott
    személynek az átszállást megelőzően esedékessé vált követeléséért.

### 8. A Nemzeti Pedagógus Kar

**30. §** [A Nemzeti Pedagógus Kar feladat- és hatásköre]
(1) A  Nemzeti Pedagógus Kar (a  továbbiakban: Kar) az  állami és önkormányzati fenntartású köznevelési
    intézményekben köznevelési foglalkoztatotti jogviszonyban álló pedagógusok önkormányzattal rendelkező
    köztestülete.


(2) A  Kar kötelező tagsági jogviszony alapján működik. A  köznevelési foglalkoztatotti jogviszonyban álló pedagógus
a  kinevezéssel válik a  Kar tagjává, a  tagsága a  46.  §-ban meghatározott esetekben a  47.  §-ban meghatározott
időpontban megszűnik.
(3) A Kar
a) az e  törvény felhatalmazása alapján kiadott kormányrendeletben meghatározottak szerint ellenőrzi
az  Nkt. által meghatározott közösségi szolgálat szervezését, a  közösségi szolgálatot szervező nevelési-
oktatási intézmény irányába a  közösségi szolgálat jogszerű és célszerű működtetésének érdekében
figyelemfelhívással él, valamint működteti az ehhez kapcsolódó tanácsadó és információs rendszert,
b) – a  Kistelepülések Bizottsága véleményét külön pontban feltüntetve – véleményezési jogot gyakorol
a köznevelést és pedagógusképzést érintő végrehajtási jogszabályok megalkotása és módosítása során,
c) a feladat- és hatáskörét érintő kérdésekben az  adott kérdésben hatáskörrel és illetékességgel rendelkező
állami szerv vezetőjéhez fordulhat, és javaslatot tehet, intézkedés megtételét kezdeményezheti, valamint
az  állami szerv vezetője által irányított szerv működésével, az  általa kibocsátott jogszabállyal, közjogi
szervezetszabályozó eszközzel és egyéb döntésével kapcsolatban véleményt nyilváníthat, kezdeményezheti
annak megváltoztatását vagy visszavonását,
d) a köznevelési intézmény részére a pályázati eljárás során – a pályázó kérésére – szakmai ajánlást adhat,
e) a feladat- és hatáskörét érintő bármely kérdésben javaslatot tehet a köznevelésért felelős miniszternek,
f ) megalkotja Alapszabályát, valamint a Pedagógus Etikai Kódexet (a továbbiakban: Etikai Kódex),
g) az e törvényben, valamint az Alapszabályban és az Etikai Kódexben foglaltak szerint tagjával szemben etikai
eljárást folytathat,
h) konferenciákat, szakmai napokat szervez az Alapszabályban meghatározott módon,
i) díjat alapíthat,
j) tagjai számára jóléti és egyéb, az Alapszabályban meghatározott kedvezményes szolgáltatásokat nyújthat.
(4) A Kar szakmai érdek-képviseleti tevékenysége során a 144. §-ban meghatározott szakszervezetekkel együttműködik,
és tiszteletben tartja a szakszervezeteknek e törvény által biztosított jogait.

**31. §** [A Kar tagsága]
(1) A Karban betöltött tagság nem zár ki más kamarai jogviszonyt.
(2) A Kar tagjának joga, hogy
    a) közvetlenül, vagy az  Alapszabály rendelkezései szerint küldöttek útján részt vegyen a  Kar tisztségviselőinek,
       testületeinek megválasztásában,
    b) jelölhető és választható legyen a Kar tisztségviselőjének vagy a Kar küldöttjének,
    c) részt vegyen a Kar rendezvényein, valamint a tagozatok munkájában,
    d) igénybe vegye a  Kar e  törvényben, illetve az  Alapszabályban rögzített térítésmentes, illetve egyéb
       szolgáltatásait,
    e) etikai eljárás lefolytatását kezdeményezze.
(3) A  Kar tagjának kötelessége, hogy megtartsa a  Kar működésére vonatkozó, e  törvényben, az  Alapszabályban és
    az Etikai Kódexben rögzített szabályokat.
**32. §** [A Kar szervei]
(1) A  Kar szervezete felügyelő, képviseleti és ügyintéző testületekből, valamint tisztségviselőkből és ügyintéző
    szervből áll. A  Kar képviseleti és ügyintéző testületeinek tagjai, valamint tisztségviselői és ügyintézői kizárólag
    a Kar tagjai lehetnek. A Kar tagjának az ügyintéző vagy képviseleti szervben való tevékenysége a tag számára nem
    eredményezhet a köznevelési foglalkoztatotti jogviszony tekintetében hátrányt.
(2) A Kar legfőbb képviseleti szerve az Országos Küldöttgyűlés, amelyet a területi szervek küldöttei alkotnak. A területi
    szervek ezer pedagógusonként egy fő, de legfeljebb tizenöt fő küldöttet delegálhatnak.
(3) Az  Országos Küldöttgyűlést szükség szerint, de  évente legalább egy alkalommal össze kell hívni. Az  Országos
    Küldöttgyűlés kötelező összehívásának más eseteit, továbbá a működés rendjét az Alapszabály állapítja meg.
(4) Az Országos Küldöttgyűlés kizárólagos hatásköre:
    a) a tisztségviselők, az  elnök, az  alelnök, az  Elnökség tagjainak, az  Országos Etikai Bizottság, a  Kistelepülések
       Bizottsága, valamint a Felügyelő Bizottság tagjainak és elnökének megválasztása és visszahívása,
    b) az Alapszabály és az Etikai Kódex elfogadása és módosítása,
    c) a Kar éves költségvetésének elfogadása és beszámolójának jóváhagyása,
    d) az Elnökség, valamint a Felügyelő Bizottság éves beszámolójának elfogadása,


e) a tisztségviselőkkel szembeni összeférhetetlenség kimondása,
f ) a közösségi szolgálattal kapcsolatos tanácsadási és ellenőrzési tevékenység szabályozása,
g) az Alapszabályban meghatározott egyéb kizárólagos feladatok gyakorlása.
(5) Az  Országos Küldöttgyűlés feladat- és hatásköreinek gyakorlását – ha e  törvény vagy az  Alapszabály másként nem
rendelkezik – átruházhatja a Kar országos és területi szerveire, tisztségviselőire.
(6) A Kar legfőbb ügyintéző testülete az Elnökség.
(7) Az Elnökség tagjai:
a) az elnök,
b) az alelnök,
c) az Alapszabályban meghatározottak szerint további legalább hét, legfeljebb kilenc elnökségi tag.
(8) A  Kar működésének országos szintű megszervezése céljából területi szinten a  Területi Küldöttgyűlés által
megválasztott Területi Elnökséget és Területi Etikai Bizottságot kell alakítani. A Területi Elnökség elnökből, alelnökből
és az Alapszabályban meghatározottak szerinti további elnökségi tagokból áll.
(9) A  Kar szervezetének összetételére, működésére vonatkozóan az  e  törvény felhatalmazása alapján kiadott
kormányrendelet rendelkezik.
(10) Az  Országos és Területi Küldöttgyűlés ülésén tanácskozási joggal részt vesz az  egyházi jogi személy és a  vallási
egyesület fenntartó által delegált foglalkoztatott.
(11) A  Kistelepülések Bizottsága a  Karnak a  háromezer fő alatti településén működő köznevelési intézmények
foglalkoztatottjai érdekeit képviselő szerve. A  Kistelepülések Bizottsága létszámát, tagjainak megválasztását a  Kar
az Alapszabályában határozza meg azzal, hogy a Kistelepülések Bizottságában csak a háromezer fő alatti településén
működő köznevelési intézmények foglalkoztatottja választhat és választható, valamint annak működésében csak
a háromezer fő alatti településén működő köznevelési intézmények foglalkoztatottjai vehetnek részt.
(12) A  Kistelepülések Bizottsága e  törvényben nem szabályozott  további feladatait a  Kistelepülések Bizottságának
javaslatára a  Kar az  Alapszabályában határozza meg, azzal, hogy az  Alapszabály e  rendelkezésének elfogadásához
a Kistelepülések Bizottsága elnökének egyetértése szükséges.

**33. §** [A Kar működése]
(1) A  Kar a  céljai megvalósulásának előmozdítása érdekében, kizárólag a  tevékenységéhez, továbbá a  tagjai által
    végzett szakmai tevékenységhez kapcsolódó, kiegészítő jellegű gazdasági tevékenységet végezhet. A Kar gazdasági
    társaságnak, egyesületnek nem lehet tagja, és ilyen társaságban nem szerezhet részesedést.
(2) A Kar működését különösen az alábbi bevételek biztosítják:
    a) a köznevelésért felelős miniszter által vezetett minisztérium költségvetési fejezetéből származó támogatás,
    b) az alapítványi és egyéb támogatások,
    c) a szolgáltatási, valamint a  Kar célkitűzéseivel összhangban álló gazdasági-vállalkozási tevékenységből
       származó bevételek,
    d) a pályázat útján elnyert bevételek,
    e) a nemzetközi vagy hazai együttműködésből származó bevételek.
**34. §** [A Kar működésének felügyelete és ellenőrzése]
(1) A  Kar felett a  köznevelésért felelős miniszter törvényességi ellenőrzést gyakorol. A  törvényességi ellenőrzés nem
    terjed ki az  olyan ügyekre, amelyekben munkaügyi vitának vagy egyébként bírósági vagy közigazgatási hatósági
    eljárásnak van helye.
(2) A köznevelésért felelős miniszter ellenőrzi, hogy a Kar
    a) Alapszabálya és más szabályzatai vagy azok módosításai megfelelnek-e e a jogszabályok előírásainak;
    b) működése, határozatai nem sértik-e a jogszabályokat, az Alapszabályt vagy az egyéb szabályzatokat.
(3) A  köznevelésért felelős miniszter a  Kar működésének törvényessége és az  Alapszabálynak megfelelő működés
    biztosítása érdekében felhívja a  Kart a  törvényes működés helyreállítására vagy egyéb intézkedés megtételére.
    Ha a  Kar a  törvényességi felügyeleti jogkörben hozott miniszteri döntést sérelmesnek tartja, a  közléstől számított
    harminc  napos jogvesztő határidőn belül bírósághoz fordulhat, kérve annak megállapítását, hogy a  döntés sérti
    a Kar e törvényben biztosított önállóságát. A bíróság egyszerűsített peres eljárásban, soron kívül határoz. A bíróság
    a köznevelésért felelős miniszter döntését megváltoztathatja. Az eljárásra a Fővárosi Törvényszék az illetékes.


**35. §** [Etikai Kódex]
(1) A Kar Etikai Kódexe általános etikai alapelvekből, részletes etikai és eljárási szabályokból áll.
(2) Aki az  Etikai Kódex vagy az  Alapszabály rendelkezéseit megszegi, etikai vétséget követ el. Etikai vétség gyanúja
    esetén a  Kar tagja ellen a  Kar eljárást folytat le az  e  törvény felhatalmazása alapján kiadott kormányrendeletben
    foglaltak szerint.
(3) Az etikai vétséget elkövető taggal szemben a következő intézkedések hozhatók:
    a) figyelmeztetés,
    b) a Kar által biztosított kedvezmény, juttatás, jogosultság korlátozása, megvonása,
    c) a Karban betöltött tisztségtől való megfosztás.
(4) Ha az  etikai vétség kapcsán munkajogi kötelezettségszegés gyanúja merül fel, akkor a  Kar a  munkáltatónak
    a  fegyelmi eljárás lefolytatására tesz javaslatot, és ha a  munkáltató a  fegyelmi eljárást megindítja, a  Kar fegyelmi
    eljárás idejére az etikai eljárást felfüggeszti.
(5) Ha a fegyelmi eljárásban
    a) fegyelmi vétség megállapítására került sor, a Kar az etikai eljárást megszünteti,
    b) fegyelmi vétség megállapítására nem kerül sor, a Kar az etikai eljárást folytatja.
**36. §** [Adatvédelem a Kar működése során]
(1) A Kar nyilvántartja a tagjai:
    a) családi és utónevét (születési családi és utónevét), nemét,
    b) születési helyét, idejét,
    c) anyja születési családi és utónevét,
    d) lakcímét, tartózkodási helyét,
    e) munkahely megnevezését, OM-azonosítóját, a  munkahely címét, telefonszámát, a  jogviszony kezdetének és
       megszűnésének időpontját,
    f ) munkakörének megnevezését,
    g) szakértői, szaktanácsadói vagy érettségi vizsgaelnöki jegyzéken való szereplés tényét,
    h) pedagógus előmeneteli rendszerben elfoglalt „Gyakornok”, „Pedagógus I.”, „Pedagógus II”, „Mesterpedagógus”
       vagy „Kutatótanár” státuszát,
    i) idegennyelv-ismeretét,
    j) oktatási azonosító számát,
    k) legmagasabb iskolai végzettségét (több végzettség esetén valamennyit), szakképzettségét, iskolarendszeren
       kívüli oktatás keretében szerzett szakképesítését,
    l) határozott idejű jogviszony esetén a határozott idő lejártát,
    m) a taggal szemben lefolytatott etikai eljárás eredményét.
(2) A  Kar a  tagnyilvántartási adatok körében az  e  törvényben meghatározott feladatainak ellátása céljából kezeli
    a  (1)  bekezdésben foglalt, valamint a  tagsági viszonyból eredő jogokkal és kötelezettségekkel összefüggésben
    keletkezett adatokat. A kezelt adatokat a tagsági viszony megszűnését követő öt év elteltével törölni kell.
(3) Az állami és önkormányzati fenntartású köznevelési intézmény fenntartója a köznevelési foglalkoztatotti jogviszony
    keletkezésétől számított harminc napon belül köteles a kinevezés tényéről, a Kar adat-nyilvántartási körébe tartozó
    adatokról és azok változásáról értesítést küldeni a Karnak az intézmény székhelye szerint illetékes területi szervéhez.
(4) Az  Országos szakértői és vizsgaelnöki névjegyzék, valamint a  köznevelési szaktanácsadói névjegyzék vezetéséért
    felelős szerv köteles a névjegyzékről és annak módosulásáról értesítést küldeni a Karnak.
(5) A  Kar tagja olyan tényt, információt, megoldást vagy adatot, amelyet a  Kar érdekei, működése, valamint
    a  közszolgálat érdekei, működése védelmében kifejezetten bizalmasan vagy minősített adatként való kezelésre
    történő utalással hozott a  tudomására, semmilyen módon nem hozhatja nyilvánosságra, és azt az  e  törvényben
    meghatározott célok elérésén kívüli tevékenységében semmilyen módon nem használhatja fel.
(6) A  Kar tagja a  tevékenysége során tudomására jutott információkat csak a  Kar jogos érdekeinek, működésének,
    a  közszolgálat érdekeinek, működésének veszélyeztetése, valamint a  személyhez fűződő jogok megsértése nélkül
    hozhatja nyilvánosságra.


### 9. A köznevelési foglalkoztatotti jogviszony létesítése és módosítása

**37. §** [Pályáztatás]
(1) Nyilvános pályázatot kell kiírni, ha ez  a  munkáltató, állami fenntartású köznevelési intézmény esetén az  igazgató
    javaslatára a  fenntartó döntése alapján a  munkakör betöltéséhez szükséges. Igazgatói megbízás nyilvános
    pályázat alapján adható, kivéve az egyházi és magán fenntartású köznevelési intézmény igazgatóját. Ettől eltérően,
    a  második igazgatói ciklus esetén a  pályázat mellőzhető, ha az  igazgató ismételt megbízásával a  fenntartó és
    a nevelőtestület egyetért.
(2) Pályázat kiírása esetén csak olyan személyt lehet kinevezni, aki a  pályázaton részt vett, a  pályázati feltételeknek
    megfelelt és vele szemben kizárási ok nem áll fenn.
(3) A pályázatot a köznevelési foglalkoztatotti jogviszony létesítésével összefüggő munkáltatói jogkör gyakorlója írja ki.
(4) A  pályázatot a  kormányzati igazgatásról szóló törvény alapján működő személyügyi központ internetes oldalán
    közzé lehet tenni.
(5) A munkáltató kezeli a pályázó személyes adatait a köznevelési foglalkoztatotti jogviszony létesítéséről szóló döntés
    meghozatalának időpontjáig, kivéve ha a  pályázó adatai  további kezeléséhez hozzájárul, abból a  célból, hogy
    a későbbi pályázati lehetőségekről tájékoztatást kapjon.
**38. §** [Egyházi intézményeknél foglalkoztatottakra vonatkozó sajátos szabályok]
    Ha a nevelési-oktatási intézményt egyházi jogi személy vagy a vallási egyesület tartja fenn
    a) a köznevelési foglalkoztatotti jogviszonyban állók alkalmazása során világnézeti és hitéleti szempontokat
       érvényesíthet, alkalmazási feltételként írhat elő,
    b) az igazgató-helyettesek megbízása során a fenntartó egyetértési jogot gyakorol,
    c) a munkáltató belső szabályzatában a jogi személyiséggel rendelkező vallási közösség tanításával összefüggő
       viselkedési és megjelenési szabályokat, kötelességeket, jogokat és hitéleti tevékenységet írhat elő,
    d) és az  iskola tananyagában a  hittan mint tantárgy szerepel, akkor az  állami intézményekre megállapított
       pedagóguslétszámon felül alkalmazott hitoktatónak, hittantanárnak egyházi felsőoktatási intézményben
       vagy a  vallási egyesület által fenntartott felsőoktatási intézményben szerzett hitoktatói, hittantanári vagy
       a hitélettel kapcsolatos felsőfokú képesítéssel vagy pedagógus szakképzettséggel és az egyházi jogi személy
       által kibocsátott hitoktatói képesítéssel, továbbá az  egyház belső szabálya alapján illetékes egyházi jogi
       személy vagy a vallási egyesület általi megbízással kell rendelkeznie,
    e) a c)  pont szerint meghatározott kötelességek megszegése, elmulasztása miatt a  köznevelési foglalkoztatotti
       jogviszonyban álló ellen fegyelmi eljárás indítható.
**39. §** [A kinevezés általános szabályai]
(1) A  köznevelési foglalkoztatotti jogviszony határozatlan vagy határozott időre történő kinevezéssel és annak
    a köznevelésben foglalkoztatott által történő elfogadásával jön létre.
(2) A  kinevezést és annak elfogadását írásba kell foglalni. Az  írásba foglalás elmulasztása miatt a  kinevezés
    érvénytelenségére csak a köznevelési foglalkoztatotti jogviszonyban álló – a munkába lépést követő harminc napon
    belül – hivatkozhat.
(3) A kinevezési okmánynak a felek természetes személyazonosító adatain túlmenően tartalmaznia kell
    a) a köznevelési foglalkoztatotti jogviszonyban álló
       aa) az e  törvény felhatalmazása alapján kiadott kormányrendeletben meghatározottak szerinti
          munkakörét,
       ab) munkaidejét,
       ac) besorolását,
       ad) havi illetményét, beleértve az esélyteremtési illetményrészt, és rendszeres illetménypótlékait, egyes
          feladatokért járó megbízási díját,
       ae) a munkavégzésének helyét,
       af ) köznevelési foglalkoztatotti jogviszonya kezdetének napját,
    b) azt, hogy a  köznevelési foglalkoztatotti jogviszony határozatlan vagy határozott időre szól, határozott idő
       esetén a jogviszony megszűnésének időpontját vagy más megszüntető feltételt,
    c) próbaidő kikötése esetén a próbaidő lejártának időpontját,
    d) más, a köznevelési foglalkoztatotti jogviszonyt érintő, a felek által meghatározott körülményt.


**40. §** [Kinevezés határozott időre]
(1) A  köznevelési foglalkoztatotti jogviszony helyettesítés céljából – egyházi és magán köznevelési intézmény
    munkáltató esetén egyéb célból is – létesíthető határozott időre történő kinevezéssel és annak elfogadásával.
(2) A  határozott idejű köznevelési foglalkoztatotti jogviszony tartamát  naptárilag vagy más alkalmas módon,
    megszüntető feltétel előírásával kell meghatározni. Ha a  felek a  köznevelési foglalkoztatotti jogviszony tartamát
    nem  naptárilag határozták meg, a  köznevelési foglalkoztatotti jogviszony megszűnésének időpontja nem függhet
    kizárólag az  egyik fél akaratától. Ebben az  esetben a  munkáltató tájékoztatja a  köznevelési foglalkoztatotti
    jogviszonyban állót a köznevelési foglalkoztatotti jogviszony várható tartamáról.
(3) A  határozott idejű köznevelési foglalkoztatotti jogviszony tartama a  három  évet nem haladhatja meg, beleértve
    a  meghosszabbított és az  előző határozott időre adott kinevezés megszűnésétől számított hat hónapon belül
    létesített újabb határozott tartamú köznevelési foglalkoztatotti jogviszony tartamát is. Kollektív szerződés
    a határozott idő leghosszabb tartamát három évnél rövidebb időtartamban is megállapíthatja.
(4) Ha a  köznevelési foglalkoztatotti jogviszony létesítéséhez hatósági engedély szükséges, a  köznevelési
    foglalkoztatotti jogviszony legfeljebb az  engedélyben meghatározott tartamra létesíthető. Az  engedély
    meghosszabbítása esetén az  újabb határozott idejű köznevelési foglalkoztatotti jogviszony tartama – a  korábban
    létesített köznevelési foglalkoztatotti jogviszony tartamával együtt – a három évet meghaladhatja.
**41. §** [Próbaidő]
(1) A kinevezésben a köznevelési foglalkoztatotti jogviszony létesítésekor három hónap próbaidőt kell kikötni.
(2) A próbaidő nem hosszabbítható meg.
(3) Nem lehet próbaidőt megállapítani
    a) áthelyezés,
    b) hat hónapnál nem hosszabb időre szóló határozott idejű kinevezés, valamint
    c) azonos felek között az  előző köznevelési foglalkoztatotti jogviszony megszűnését követő öt  éven belül
       ugyanarra a munkakörre szóló újabb kinevezés, vagy
    d) az e  törvény felhatalmazása alapján kiadott kormányrendelet által előírt szakmai gyakorlattal vagy
       felsőoktatási gyakorlattal rendelkező foglalkoztatott
    esetén.
(4) A  próbaidő alatt a  köznevelési foglalkoztatotti jogviszonyt bármelyik fél a  46.  § (2)  bekezdés a)  pontja alapján
    indokolás nélkül megszüntetheti.
**42. §** [Munkáltatói tájékoztatási kötelezettség]
(1) A  munkáltató legkésőbb a  köznevelési foglalkoztatotti jogviszony kezdetétől számított hét  napon belül írásban
    tájékoztatja a köznevelési foglalkoztatotti jogviszonyban állót
    a) a munkáltatói jogkör gyakorlójáról,
    b) a köznevelési foglalkoztatotti jogviszony kezdetéről, tartamáról,
    c) a munkahelyéről, munkahelyeiről,
    d) – munkaköri leírás átadásával – a munkakörébe tartozó feladatokról,
    e) a napi munkaidő tartamáról, a hét azon napjairól, amelyekre munkaidő osztható be, a beosztás szerinti napi
       munkaidő lehetséges kezdő és befejező időpontjáról, a  rendkívüli munkaidő lehetséges tartamáról,
       a munkáltató tevékenységének sajátos jellegéről,
    f ) a havi illetményről való elszámolás módjáról, az illetményfizetés gyakoriságáról, a kifizetés napjáról,
    g) a havi illetményen túli illetményelemekről és az egyéb juttatásról,
    h) a szabadságnapok számáról, számítási módjáról és kiadásának szabályairól,
    i) a köznevelési foglalkoztatotti jogviszony megszüntetésével összefüggő szabályokról, különösen a felmentési
       idő megállapításának szabályairól,
    j) a kötelező pedagógus továbbképzés kivételével a  munkáltató képzési politikájáról, a  munkavállaló által
       igénybe vehető képzésre fordítható idő tartamáról,
    k) a hatóság megnevezéséről, amely részére a  munkáltató a  köznevelési foglalkoztatotti jogviszonnyal
       kapcsolatos közterhet megfizeti,
    l) arról, hogy a munkáltató kollektív szerződés hatálya alá tartozik-e,
    m) arról, hogy a köznevelési foglalkoztatotti jogviszonyban álló kötelezően tagja-e a Karnak és
    n) a közlés helyben szokásos módjáról.


(2) Nem terheli a munkáltatót tájékoztatási kötelezettség olyan munkafeltételről, amelyben a felek írásban kifejezetten
megállapodtak.
(3) Az  (1)  bekezdés e)–i)  pontjában előírt tájékoztatás köznevelési foglalkoztatotti jogviszonyra vonatkozó szabály
rendelkezésére történő hivatkozással is megadható.
(4) Ha a  köznevelési foglalkoztatotti jogviszony hét  nap eltelte előtt megszűnik, a  munkáltató az  (1)  bekezdésben
foglalt kötelezettségét az  utolsó munkában töltött  naptól, egyébként legkésőbb a  jogviszony megszűnésétől
számított ötödik munkanapon teljesíti.
(5) A  munkáltató megnevezésének, lényeges adatainak, továbbá az  (1)  bekezdésben meghatározottak változásáról
a köznevelési foglalkoztatotti jogviszonyban állót legkésőbb a változás bekövetkeztének időpontjában a munkaköri
leírás módosításával írásban tájékoztatja. Nem terheli a  munkáltatót tájékoztatási kötelezettség, ha a  tájékoztatást
a (3) bekezdés szerint adta meg.
(6) Nem terheli a  munkáltatót tájékoztatási kötelezettség – a  munkakör gyakorlójának személyére vonatkozó adatot
kivéve –, ha a napi munkaidő a fél órát nem haladja meg.
(7) A  várhatóan tizenöt  napot meghaladó külföldön történő munkavégzés esetén a  köznevelési foglalkoztatotti
jogviszonyban állót – legkésőbb a  külföldre való kiutazást megelőző hét  nappal – a  munkáltatónak írásban
tájékoztatnia kell
a) a külföldi munkavégzés helyéről, tartamáról,
b) a pénzbeli és a természetbeni juttatásokról,
c) a munkavégzés helyén irányadó díjazás, valamint az  utazási, étkezési és lakhatási költségek megtérítésének
szabályairól, feltételeiről,
d) a díjazás és egyéb juttatás pénzneméről,
e) a határon átnyúló szolgáltatásnyújtást végző munkáltató és az  általa kiküldött munkavállaló jogaival és
kötelezettségeivel összefüggő lényeges információt tartalmazó egységes nemzeti honlap elérhetőségéről,
továbbá
f ) a hazatérésre irányadó szabályokról.
(8) A  (7)  bekezdés c) és d)  pontjában előírt tájékoztatás köznevelési foglalkoztatotti jogviszonyra vonatkozó szabály
rendelkezésére történő hivatkozással is megadható.
(9) A  (7)  bekezdésben meghatározott munkafeltételek változásáról a  munkáltató legkésőbb a  változás
hatálybalépésének időpontjában írásban tájékoztatja a köznevelési foglalkoztatotti jogviszonyban állót.
(10) Kollektív szerződés az (1) és (7) bekezdésben foglaltakon túl további tájékoztatási kötelezettséget állapíthat meg.

**43. §** [A kinevezés módosítása]
(1) A  kinevezést a  felek közös megegyezéssel módosíthatják. Ettől eltérően a  munkáltató a  foglalkoztatotti
    jogviszonyban álló havi illetményének összegét egyoldalúan meghatározhatja.
(2) A  kinevezés módosítására – az  (1)  bekezdésben meghatározott kivétellel – a  megkötésére vonatkozó szabályokat
    kell megfelelően alkalmazni.
(3) A  korábbi illetményhez képest alacsonyabb összegű havi illetményt a  munkáltató egyoldalúan csak törvényben
    meghatározott okból határozhat meg.
**44. §** [A várandós nő és a kisgyermekes anya köznevelési foglalkoztatotti jogviszonyban álló kinevezésének módosítása]
(1) Ha a  köznevelési foglalkoztatotti jogviszonyban álló nő várandóssága megállapításától gyermeke egyéves
    koráig – munkaköri alkalmasságára vonatkozó orvosi vélemény alapján – a  munkakörében nem foglalkoztatható,
    a munkáltató köteles
    a) a munkakörében történő foglalkoztatás feltételeit, a munkaidő-beosztást módosítani,
    b) ha ez  objektív okok miatt nem lehetséges, a  köznevelési foglalkoztatotti jogviszonyban álló nő számára
       egészségi állapotának megfelelő munkakört felajánlani,
    c) megfelelő felajánlható munkakör hiányában a  köznevelési foglalkoztatotti jogviszonyban álló nőt
       a munkavégzési kötelezettség alól mentesíteni.
(2) A  köznevelési foglalkoztatotti jogviszonyban álló nő a  felajánlott munkakörnek megfelelő, de legalább a  korábbi
    munkakörében megállapított havi illetményre jogosult. A  mentesítés idejére távolléti díja illeti meg, kivéve, ha
    a felajánlott munkakört alapos ok nélkül nem fogadja el.


**45. §** [A munkaidőt és a köznevelési foglalkoztatotti jogviszony időtartamát érintő kinevezés-módosítás]
(1) A munkáltató a munkakörök megjelölésével tájékoztatja a köznevelési foglalkoztatotti jogviszonyban állót
    a) a teljes vagy részmunkaidős,
    b) a határozatlan idejű köznevelési foglalkoztatotti jogviszony keretében történő
    foglalkoztatás lehetőségéről.
(2) A  köznevelési foglalkoztatotti jogviszonyban álló – a  köznevelési foglalkoztatotti jogviszony első három hónapját
    kivéve – az (1) bekezdés szerinti tájékoztatás alapján kérheti kinevezése módosítását.
(3) A munkáltató a köznevelési foglalkoztatotti jogviszonyban álló ajánlatára a gyermek négyéves koráig – három vagy
    több gyermeket nevelő köznevelési foglalkoztatotti jogviszonyban álló esetén a  legkisebb gyermek tízéves koráig,
    valamint fogyatékos gyermek esetében tízéves koráig – köteles a  kinevezést az  általános teljes munkaidő felének
    megfelelő tartamú részmunkaidőre módosítani.
(4) A köznevelési foglalkoztatotti jogviszonyban álló a gyermeke nyolc éves koráig vagy a gondozást végző köznevelési
    foglalkoztatotti jogviszonyban álló – a köznevelési foglalkoztatotti jogviszony első három hónapját kivéve – kérheti
    a) a munkavégzési helyének módosítását,
    b) a munkarendjének módosítását,
    c) részmunkaidőben való foglalkoztatását.
(5) A köznevelési foglalkoztatotti jogviszonyban álló a (2) vagy (4) bekezdés szerinti kérelmét írásban indokolja, továbbá
    megjelöli a változtatás időpontját.
(6) A  köznevelési foglalkoztatotti jogviszonyban álló kérelmére a  munkáltató tizenöt  napon belül írásban nyilatkozik.
    A  kérelem elutasítása esetén a  munkáltató nyilatkozatát a  49.  § (3)  bekezdése megfelelő alkalmazásával
    megindokolja. A  kérelem jogellenes elutasítása vagy a  nyilatkozat elmulasztása esetén a  bíróság a  munkáltató
    hozzájáruló nyilatkozatát pótolja.
(7) Az öregségi nyugdíjkorhatárt öt éven belül elérő, pedagógus-munkakörben vagy óvodai dajkaként legalább húsz év
    szakmai gyakorlattal rendelkező pedagógus, óvodai dajka választása szerint az  e  törvény felhatalmazása alapján
    kiadott kormányrendeletben meghatározott feltételekkel az  általa meghatározott mértékű, de legalább a  teljes
    munkaidő huszonöt százalékát elérő csökkentett munkaidőben dolgozhat azzal, hogy havi illetménye a munkaidő-
    csökkentés mértékének ötven százalékával csökken. E  szabályt alkalmazni kell új köznevelési foglalkoztatotti
    jogviszony létesítése esetén is. Részmunkaidőben foglalkoztatott pedagógus, dajka esetén a  módosítás történhet
    a részmunkaidő mértékének változatlanul hagyása mellett kizárólag a havi illetmény módosításával is.
(8) Az  (1)–(7)  bekezdésben foglaltak nem alkalmazhatóak az  igazgatói megbízású köznevelési foglalkoztatotti
    jogviszonyban álló tekintetében.

### 10. A köznevelési foglalkoztatotti jogviszony megszűnése, megszüntetése

**46. §** [A köznevelési foglalkoztatotti jogviszony megszűnésének, megszüntetésének esetei]
(1) A köznevelési foglalkoztatotti jogviszony megszűnik:
    a) a kinevezésben foglalt határozott idő lejártával,
    b) a köznevelési foglalkoztatotti jogviszonyban álló halálával,
    c) a munkáltató jogutód nélküli megszűnésével,
    d) ha a  köznevelési foglalkoztatotti jogviszonyban álló az  összeférhetetlenséget a  felszólítás kézbesítésétől
       számított harminc napon belül nem szünteti meg,
    e) ha a munkáltató egésze vagy egy része – különösen szervezeti egysége, anyagi és nem anyagi erőforrásainak
       vagy feladat- és hatáskörének meghatározott csoportja – más jogállási törvény hatálya alá kerülésével
       érintett jogviszonyának átalakulására nem kerül sor,
    f ) ha a köznevelési foglalkoztatotti jogviszonyban álló már nem felel meg a 26–27. §-ban foglalt feltételeknek.
(2) A köznevelési foglalkoztatotti jogviszony megszüntethető:
    a) azonnali hatállyal a próbaidő alatt,
    b) a felek közös megegyezésével,
    c) áthelyezéssel az e törvény hatálya alá tartozó munkáltatók között,
    d) felmentéssel,
    e) rendkívüli felmentéssel,
    f ) lemondással,
    g) azonnali hatályú lemondással,
    h) elbocsátás fegyelmi büntetéssel.


**47. §** [Megszűnés]
(1) A munkáltató a megszűnésre alapot adó ok bekövetkeztét követően megállapítja a jogviszony megszűnését.
(2) Ha a  köznevelési foglalkoztatotti jogviszony az  összeférhetetlenséggel összefüggésben szűnik meg,
    a megszűnés napja a felszólítás kézbesítésétől számított harmincegyedik nap.
(3) Ha a köznevelési foglalkoztatotti jogviszony a munkáltató jogutód nélküli megszűnésével szűnik meg, a köznevelési
    foglalkoztatotti jogviszonyban álló részére annak megfelelő összeget kell kifizetni, amely felmentése esetén
    a munkavégzési kötelezettség alóli mentesítés idejére járó havi távolléti díjának felel meg.
**48. §** [Áthelyezés]
(1) Az  áthelyezésben a  két munkáltatónak egymással és a  köznevelési foglalkoztatotti jogviszonyban állóval
    kölcsönösen meg kell állapodnia.
(2) Az  áthelyezés során meg kell állapodni a  köznevelési foglalkoztatotti jogviszonyban álló új munkakörében,
    munkahelyében, havi illetményében és az áthelyezés időpontjában.
(3) Az  áthelyezett köznevelési foglalkoztatotti jogviszonyban állónak az  áthelyezést megelőző köznevelési
    foglalkoztatotti jogviszonyát úgy kell tekinteni, mintha azt új munkáltatójánál töltötte volna el.
**49. §** [Felmentés]
(1) A köznevelési foglalkoztatotti jogviszonyt a munkáltató felmentéssel megszüntetheti, ha
    a) megszűnt a  munkáltatónak az  a  tevékenysége, amelyben a  köznevelési foglalkoztatotti jogviszonyban állót
       foglalkoztatták,
    b) a fenntartó, – költségvetési intézmény munkáltató esetén – az  Országgyűlés, a  Kormány, vagy
       a köznevelésért felelős miniszter döntése alapján létszámcsökkentést kell végrehajtani,
    c) a köznevelési foglalkoztatotti jogviszonyban álló munkáját nem végzi megfelelően, vagy egészségügyi okból
       munkaköri feladatai ellátására alkalmatlanná vált,
    d) a köznevelési foglalkoztatotti jogviszonyban álló a  70.  §-ban meghatározottak szerinti továbbképzésen
       önhibájából nem vett részt, vagy tanulmányait nem fejezte be sikeresen,
    e) a köznevelési foglalkoztatotti jogviszonyban álló nyugdíjasnak minősül.
(2) A köznevelési foglalkoztatotti jogviszonyt felmentéssel meg kell szüntetni, ha a társadalombiztosítási nyugellátásról
    szóló 1997. évi LXXXI. törvény (a továbbiakban: Tny.) 18. § (2a) bekezdésében foglalt feltételt legkésőbb a felmentési
    idő leteltekor teljesítő és ezt a  nyugdíjbiztosítási szerv határozatával igazoló köznevelési foglalkoztatotti
    jogviszonyban álló ezt kérelmezi.
(3) A  munkáltató a  felmentést köteles megindokolni. Az  indokolásból a  felmentés okának világosan ki kell tűnnie, és
    a munkáltatónak kell bizonyítania, hogy a felmentés indoka valós és okszerű.
**50. §** [Munkakörfelajánlás]
(1) A  nyugdíjasnak nem minősülő köznevelési foglalkoztatotti jogviszonyban álló a  49.  § (1)  bekezdés a) és
    b) pontjában foglalt esetben, valamint ha a 49. § (1) bekezdés c) pontjában foglalt alkalmatlanság egészségügyi ok
    következménye, akkor menthető fel, ha
    a) eredeti munkakörében nem foglalkoztatható tovább, és
    b) a munkáltatónál nincs végzettségének, képzettségének, szakképesítésének és egészségi állapotának
       megfelelő munkakör, óraadóként történő foglalkoztatási lehetőség nincs, vagy az  ilyen foglalkoztatásához
       köznevelési foglalkoztatotti jogviszonyban álló nem járul hozzá.
(2) Az  (1)  bekezdés szerinti esetben a  munkáltató a  köznevelési foglalkoztatotti jogviszonyban állót írásban
    tájékoztatja a  munkáltatón belül vagy a  munkáltató fenntartója által fenntartott más, e  törvény hatálya alá tartozó
    munkáltatónál az  iskolai végzettségének és szakképzettségének, szakképesítésének, továbbá – egészségügyi
    alkalmatlanság esetén – egészségi állapotának megfelelő másik betöltetlen munkakör felajánlásának lehetőségéről.
    A köznevelési foglalkoztatotti jogviszonyban álló a tájékoztatás közlésétől számított két munkanapon belül írásban
    nyilatkozik a  munkakör-felajánlási lehetőség igénybevételéről. Ha a  köznevelési foglalkoztatotti jogviszonyban álló
    a határidő leteltéig a nyilatkozattételt elmulasztja, azt úgy kell tekinteni, mintha a munkakör-felajánlási lehetőséget
    nem igényelte volna.
(3) A  munkakör-felajánlással kapcsolatos eljárást e  törvény felhatalmazása alapján kiadott kormányrendelet
    határozza meg.


**51. §** [Felmentési védelem]
(1) A munkáltató felmentéssel – ide nem értve a rendkívüli felmentést és a fegyelmi elbocsátást – nem szüntetheti meg
    a köznevelési foglalkoztatotti jogviszonyt
    a) a várandósság,
    b) a szülési szabadság,
    c) az apasági szabadság,
    d) a szülői szabadság,
    e) a gyermek gondozása céljából igénybe vett fizetés nélküli szabadság,
    f ) a tényleges önkéntes tartalékos katonai szolgálatteljesítés,
    g) a köznevelésben foglalkoztatott személy jogszabály szerinti, az  emberi reprodukciós eljárással összefüggő
       kezelésének, de legfeljebb ennek megkezdésétől számított hat hónap, valamint
    h) a 71. § (1) bekezdés l) pontja szerinti mentesülés
    tartama alatt (a továbbiakban együtt: felmentési védelem).
(2) Az  (1)  bekezdés e)  pontjában meghatározott védelem a  szülők választása szerinti szülőt illeti meg, ha a  fizetés
    nélküli szabadságot mindkét szülő igénybe veszi.
(3) A felmentési védelem alkalmazása szempontjából
    a) a felmentés,
    b) munkakör-felajánlási kötelezettséggel érintett köznevelési foglalkoztatotti jogviszonyban álló esetén
       a felmentését megelőző állásfelajánlás,
    c) csoportos létszámcsökkentés esetén az 59. § (2) bekezdése szerinti tájékoztatás
    közlésének időpontja az irányadó.
(4) Az  (1)  bekezdés a) és g)  pontjában meghatározott körülményre a  köznevelési foglalkoztatotti jogviszonyban álló
    akkor hivatkozhat, ha erről a  munkáltatót tájékoztatta. Ha a  tájékoztatás a  (3)  bekezdés szerinti közlés időpontját
    követően történt, a tájékoztatástól számított tizenöt napon belül a munkáltató a felmentést írásban visszavonhatja.
(5) A felmentés visszavonása esetén
    a) köznevelési foglalkoztatotti jogviszony helyreállítását követően keletkezett, a  köznevelési foglalkoztatotti
       jogviszonyban töltött időhöz kapcsolódó jogosultság tekintetében a  köznevelési foglalkoztatotti jogviszony
       megszüntetése vagy megszűnése, és annak helyreállítása közötti tartamot köznevelési foglalkoztatotti
       jogviszonyban töltött időnek kell tekinteni,
    b) meg kell téríteni a  köznevelési foglalkoztatotti jogviszonyban álló elmaradt illetményét, egyéb járandóságát
       és ezt meghaladó kárát.
(6) Az (5) bekezdés b) pontja alkalmazásakor
    a) elmaradt illetményként a köznevelési foglalkoztatotti jogviszonyban álló távolléti díját kell figyelembe venni,
    b) az elmaradt illetmény és egyéb járandóság összegének számításánál le kell vonni,
       ba) amit a  köznevelési foglalkoztatotti jogviszonyban álló megkeresett, vagy az  adott helyzetben
          elvárhatóan megkereshetett volna, továbbá
       bb) a köznevelési foglalkoztatotti jogviszony megszüntetésekor kifizetett végkielégítést.
(7) Az  (1)  bekezdésben meghatározott felmentési védelmi esetkörön felül kollektív szerződés  további felmentési
    védelmi esetkört meghatározhat.
**52. §** [Felmentési idő]
(1) A felmentési idő – ha törvény eltérően nem rendelkezik – legalább hatvan nap, de a nyolc hónapot nem haladhatja
    meg. Ha a  felmentés – az  egészségügyi alkalmatlanság esetét kivéve – a  49.  § (1)  bekezdés c)  pontján alapul,
    a felmentési idő harminc nap.
(2) Ha hosszabb felmentési időben a  felek nem állapodnak meg vagy a  kollektív szerződés sem ír elő ilyet,
    a hatvan napos felmentési idő a köznevelési foglalkoztatotti jogviszonyban töltött
    a) öt év után egy hónappal;
    b) tíz év után két hónappal;
    c) tizenöt év után három hónappal;
    d) húsz év után négy hónappal;
    e) huszonöt év után öt hónappal;
    f ) harminc év után hat hónappal
    meghosszabbodik.
(3) Kollektív szerződés nyolc hónapnál hosszabb felmentési időt nem állapíthat meg.


(4) Egyházi vagy magán fenntartású munkáltatónál a  munkáltató és a  köznevelési foglalkoztatotti jogviszonyban álló
kinevezésbe foglalt megállapodása alapján a  (2)  bekezdéstől eltérő, de legalább három hónapos felmentési idő is
megállapítható.
(5) A felmentési idő legkorábban a felmentés közlését követő napon kezdődik.
(6) Az  (5)  bekezdésben foglaltaktól eltérően a  felmentési idő az  alábbiakban meghatározott tartam lejártát
követő napon kezdődik:
a) a betegség miatti keresőképtelenség, legfeljebb azonban a betegszabadság lejártát követő egy év,
b) a beteg gyermek ápolása címén fennálló keresőképtelenség,
c) a hozzátartozó otthoni gondozása céljából kapott fizetés nélküli szabadság,
d) a külföldön nemzetközi szervezetnél, vagy államközi egyezmény végrehajtásaként idegen állami, vagy egyéb
intézménynél munkára kötött megállapodás alapján, külföldön végzett munkavégzés,
e) a tartósan külföldi szolgálatot teljesítő személy külföldre utazására tekintettel fizetés nélküli szabadságban
részesült házastársánál a fizetés nélküli szabadság,
f ) az ösztöndíjjal külföldi tanulmányútra kiküldött a tanulmányút és az esetleges előzetes tanfolyam, valamint
g) a munkáltató hozzájárulásával iskolai vagy iskolarendszeren kívüli képzésre tekintettel biztosított
munkavégzés alóli felmentés.
(7) A munkáltató legalább a felmentési idő felére köteles a köznevelési foglalkoztatotti jogviszonyban állót mentesíteni
a  munkavégzés alól. A  munkavégzés alól a  köznevelési foglalkoztatotti jogviszonyban állót – a  mentesítési idő
legalább felének megfelelő időtartamban – a kívánságának mérlegelésével kell mentesíteni a gyermekek, a tanulók
érdekeire való tekintettel, a tanítási év, nevelési év feladataira figyelemmel.
(8) A  (7)  bekezdésben foglaltaktól eltérően, ha a  köznevelési foglalkoztatotti jogviszony felmentéssel történő
megszüntetésére a  49.  § (1)  bekezdés e)  pontja alapján nyugdíjasnak minősülésre tekintettel került sor, és a  felek
megállapodása alapján a  köznevelési foglalkoztatotti jogviszony megszűnését követő 30  napon belül közöttük
ismételten köznevelési foglalkoztatotti jogviszony vagy óraadói megbízási szerződés létesül, a  köznevelési
foglalkoztatotti jogviszonyban álló írásba foglalt kérésére a  felmentési idő teljes időtartama alatt munkavégzésre
kerül sor.

**53. §** [Rendkívüli felmentés]
(1) A  köznevelési foglalkoztatotti jogviszonyt a  munkáltató rendkívüli felmentéssel akkor szüntetheti meg,
    ha a köznevelési foglalkoztatotti jogviszonyban álló
    a) a köznevelési foglalkoztatotti jogviszonyból eredő lényeges kötelezettségét szándékosan vagy súlyos
       gondatlansággal jelentős mértékben megszegi, vagy
    b) olyan magatartást tanúsít, amely a köznevelési foglalkoztatotti jogviszony fenntartását lehetetlenné teszi.
(2) A  munkáltató köteles a  rendkívüli felmentést megindokolni. Az  indokolásból a  rendkívüli felmentés okának
    világosan ki kell tűnnie. Vita esetén a  rendkívüli felmentés indokának valóságát és okszerűségét a  munkáltatónak
    kell bizonyítania.
(3) A  rendkívüli felmentés jogát a  munkáltató az  annak alapjául szolgáló okról való tudomásszerzéstől számított
    tizenöt  napon belül, bűncselekmény elkövetése esetén a  büntethetőség elévüléséig gyakorolhatja.
    A  tudomásszerzés időpontjának – ha a  rendkívüli felmentés jogát testület jogosult gyakorolni – azt kell tekinteni,
    amikor a rendkívüli felmentés okáról a testületet – mint a munkáltatói jogkört gyakorló szervet – tájékoztatják.
(4) Rendkívüli felmentés esetén
    a) fegyelmi eljárásnak nincs helye és
    b) – az e törvényben meghatározott kivételektől eltekintve – a felmentés szabályai nem alkalmazhatók.
**54. §** [Lemondás]
(1) A köznevelési foglalkoztatotti jogviszonyban álló a köznevelési foglalkoztatotti jogviszonyról bármikor lemondhat.
(2) A  köznevelési foglalkoztatotti jogviszonyban álló a  határozott idejű köznevelési foglalkoztatotti jogviszonyról
    történő lemondását köteles megindokolni. A  lemondás indoka csak olyan ok lehet, amely számára a  köznevelési
    foglalkoztatotti jogviszony fenntartását lehetetlenné teszi vagy körülményeire tekintettel aránytalan sérelemmel
    járna.
(3) A köznevelési foglalkoztatotti jogviszonyban álló lemondási ideje kilencven nap.
(4) Határozott idejű köznevelési foglalkoztatotti jogviszony esetén a  lemondási idő nem terjedhet túl a  kinevezésben
    meghatározott időtartamon.


**55. §** [Azonnali hatályú lemondás]
(1) A  köznevelési foglalkoztatotti jogviszonyban álló a  köznevelési foglalkoztatotti jogviszonyát azonnali hatályú
    lemondással akkor szüntetheti meg, ha a munkáltató
    a) a köznevelési foglalkoztatotti jogviszonyból eredő lényeges kötelezettségét szándékosan vagy súlyos
       gondatlansággal jelentős mértékben megszegi, vagy
    b) olyan magatartást tanúsít, amely a köznevelési foglalkoztatotti jogviszony fenntartását lehetetlenné teszi.
(2) Az  indokolásból az  azonnali hatályú lemondás okának világosan ki kell tűnnie. Vita esetén az  azonnali hatályú
    lemondás indokának valóságát és okszerűségét a  köznevelési foglalkoztatotti jogviszonyban állónak kell
    bizonyítania.
(3) Az  azonnali hatályú lemondás jogát az  annak alapjául szolgáló okról való tudomásszerzéstől számított
    tizenöt napon belül, legfeljebb azonban az ok bekövetkeztétől számított egy éven belül, bűncselekmény elkövetése
    esetén a büntetőeljárás megindítására nyitva álló elévülési idő alatt lehet gyakorolni.
(4) Azonnali hatályú lemondás esetén a  munkáltató a  köznevelési foglalkoztatotti jogviszonyban álló részére annyi
    időre járó távolléti díját köteles kifizetni, amennyi felmentése esetén a felmentési időre járna.
(5) A köznevelési foglalkoztatotti jogviszonyban álló követelheti felmerült kárának megtérítését is.
(6) Azonnali hatályú lemondás esetén – e  törvényben előírt kivételektől eltekintve – a  lemondás szabályai nem
    alkalmazhatók.
**56. §** [Elbocsátás]
(1) A  munkáltató elbocsátás fegyelmi büntetéssel megszüntetheti a  köznevelési foglalkoztatotti jogviszonyt,
    ha a fegyelmi eljárás során bizonyosodik be, hogy a köznevelési foglalkoztatotti jogviszonyban álló
    a) a köznevelési foglalkoztatotti jogviszonyból eredő lényeges kötelezettségét szándékosan vagy súlyos
       gondatlansággal jelentős mértékben megszegi, vagy
    b) olyan magatartást tanúsít, amely a  köznevelési foglalkoztatotti jogviszony fenntartását lehetetlenné teszi,
       különösen ha magatartása a 2. §-ban foglalt alapelvekbe ütközik.
(2) Fegyelmi eljárás megindulása esetén rendkívüli felmentés nem alkalmazható.
**57. §** [Végkielégítés]
(1) Végkielégítés illeti meg a  köznevelési foglalkoztatotti jogviszonyban állót, ha köznevelési foglalkoztatotti
    jogviszonya
    a) felmentés,
    b) azonnali hatályú lemondás,
    c) a munkáltató jogutód nélküli megszűnése
    következtében szűnik meg.
(2) Nem jogosult végkielégítésre a köznevelési foglalkoztatotti jogviszonyban álló, ha
    a) felmentésére nem megfelelő munkavégzése miatt került sor,
    b) legkésőbb a köznevelési foglalkoztatotti jogviszony megszűnésének időpontjában nyugdíjasnak minősül,
    c) felmentésére kérelmére került sor.
(3) A végkielégítésre való jogosultság feltétele, hogy a köznevelési foglalkoztatotti jogviszonyban álló a munkáltatónál
    és jogelődjénél a  (7)  bekezdésben meghatározott időtartamú köznevelési foglalkoztatotti jogviszonnyal
    rendelkezzen, ideértve a 2024. január 1. napját megelőzően közalkalmazotti jogviszonyban vagy munkaviszonyban
    töltött időt is. A  végkielégítés szempontjából a  munkáltatónál vagy jogelődjénél köznevelési foglalkoztatotti
    jogviszonyban töltött időbe bele kell érteni a 2024. január 1. napját megelőzően a munkáltatónál vagy jogelődjénél
    közalkalmazotti jogviszonyban vagy munkaviszonyban töltött időt.
(4) A  köznevelési foglalkoztatotti jogviszonyban álló végkielégítésre való jogosultságának megállapításánál
    –  az  áthelyezést, és az  (5)  bekezdés szerinti esetet kivéve – nem lehet beszámítani a  korábbi köznevelési
    foglalkoztatotti jogviszonyban töltött időt.
(5) Ha a  köznevelési foglalkoztatotti jogviszonyban állóval ugyanazon munkáltató legalább két alkalommal határozott
    időre szóló köznevelési foglalkoztatotti jogviszonyt létesít, és a  korábbi köznevelési foglalkoztatotti jogviszony
    megszűnése, valamint az  újabb köznevelési foglalkoztatotti jogviszony létesítésének időpontja között hat
    hónapnál hosszabb idő nem telt el, a  köznevelési foglalkoztatotti jogviszonyban álló végkielégítésre jogosító
    idejébe be kell számítani a korábbi köznevelési foglalkoztatotti jogviszony idejét is, kivéve, ha a korábbi jogviszony
    megszüntetéskor végkielégítés fizetésére került sor. Több határozott idejű köznevelési foglalkoztatotti jogviszony
    esetén


a) a hat hónapnál hosszabb megszakítás előtt fennállt jogviszonyok
b) a korábban már végkielégítés fizetésére alapot adott jogviszonyok
időtartamát nem lehet figyelembe venni.
(6) A  végkielégítésre való jogosultság szempontjából figyelmen kívül kell hagyni azt az  egybefüggően legalább
harminc napot meghaladó tartamot, amelyre a köznevelési foglalkoztatotti jogviszonyban állót havi illetmény nem
illette meg, kivéve
a) a szülési szabadság, a szülői szabadság és a gyermek ápolása, gondozása céljából igénybe vett fizetés nélküli
szabadság,
b) a tényleges önkéntes tartalékos katonai szolgálatteljesítés céljából igénybe vett fizetés nélküli szabadság
három hónapot meg nem haladó
tartamát.
(7) A  köznevelési foglalkoztatotti jogviszonyban álló végkielégítésének mértéke, ha a  köznevelési foglalkoztatotti
jogviszonyban töltött idő legalább
a) három év: egy havi,
b) öt év: két havi,
c) nyolc év: három havi,
d) tíz év: négy havi,
e) tizenhárom év: öt havi,
f ) tizenhat év: hat havi,
g) húsz év: nyolc havi
távolléti díjának megfelelő összeg.
(8) A  végkielégítés (7)  bekezdésben meghatározott mértéke négyhavi távolléti díj összegével emelkedik,
ha  a  köznevelési foglalkoztatotti jogviszonyban álló köznevelési foglalkoztatotti jogviszonya az  öregségi nyugdíjra
való jogosultság megszerzését megelőző öt  éven belül szűnik meg. Nem illeti meg az  emelt összegű végkielégítés
a  köznevelési foglalkoztatotti jogviszonyban állót, ha valamelyik jogcímen korábban már emelt összegű
végkielégítésben részesült.
(9) A  végkielégítés mértéke a  (7) és (8)  bekezdésben foglaltak kétszeresének megfelelő összeg, ha a  köznevelési
foglalkoztatotti jogviszony azonnali hatályú lemondás folytán szűnt meg.
(10) A végkielégítés összegének a felére jogosult a köznevelési foglalkoztatotti jogviszonyban álló, ha felmentésére azért
került sor, mert a  munkáltató által 50.  § (2)  bekezdése alapján kötelezően felajánlott munkakörbe helyezéséhez
szükséges kinevezés módosításához, vagy áthelyezéséhez nem járult hozzá vagy ezzel kapcsolatosan határidőben
nem nyilatkozott, kivéve, ha a hozzájárulását alapos indokkal tagadta meg, így különösen, ha
a) a felajánlott havi illetmény összege kevesebb a korábbi havi illetménye nyolcvan százalékánál,
b) teljes munkaidőre szóló kinevezés esetén hat óránál rövidebb részmunkaidőben történő foglalkoztatást,
vagy hat óránál rövidebb részmunkaidő esetén teljes munkaidőben történő foglalkoztatást ajánlanak fel,
és utóbbi esetben a  munkaidő mértékének növekedése a  köznevelési foglalkoztatotti jogviszonyban álló
személyes és családi körülményeire figyelemmel aránytalan sérelemmel járna,
c) a korábbi határozatlan idejű helyett határozott idejű köznevelési foglalkoztatotti jogviszonyt ajánlanak fel,
vagy
d) az új munkahely és a  lakóhely között – tömegközlekedési eszközzel – történő oda- és visszautazás
ideje  naponta a  két órát, vagy 10  éven aluli gyermeket nevelő köznevelési foglalkoztatotti jogviszonyban
álló esetében a  másfél órát meghaladja, kivéve, ha az  utazási idő mértéke a  köznevelési foglalkoztatotti
jogviszonyában az említett időtartamot elérte.
(11) Ha a  köznevelési foglalkoztatotti jogviszonyban állót végkielégítés illeti meg, és a  köznevelési foglalkoztatotti
jogviszony megszűnését vagy megszüntetését követő 30 napon belül újabb köznevelési foglalkoztatotti jogviszonyt
létesít, egyhavi végkielégítésre jogosult, azzal, hogy a  részére kifizetett végkielégítés összegének az  egyhavi
mértéken felüli részét az új köznevelési foglalkoztatotti jogviszony létesítésétől számított 30 napon belül a korábban
őt foglalkoztató munkáltató részére köteles visszafizetni.
(12) Kollektív szerződés a  (7)  bekezdésben meghatározott végkielégítés mértékénél magasabb mértékű végkielégítést
állapíthat meg, valamint a  (10)  bekezdésben foglaltaktól a  köznevelési foglalkoztatotti jogviszonyban álló javára
eltérhet.


**58. §** [Csoportos létszámcsökkentés létszámfeltételei]
(1) Csoportos létszámcsökkentésnek minősül, ha a munkáltató a döntést megelőző félévre számított átlagos statisztikai
    létszám szerint
    a) húsznál több és száznál kevesebb köznevelésben foglalkoztatott foglalkoztatása esetén legalább
       tíz köznevelési foglalkoztatotti jogviszonyban álló,
    b) száz vagy annál több, de háromszáznál kevesebb köznevelésben foglalkoztatott foglalkoztatása esetén
       legalább a köznevelési foglalkoztatotti jogviszonyban állók tíz százaléka,
    c) háromszáz vagy annál több köznevelésben foglalkoztatott foglalkoztatása esetén legalább
       harminc köznevelési foglalkoztatotti jogviszonyban álló
    köznevelési foglalkoztatotti jogviszonyát vagy munkaviszonyát kívánja – figyelemmel a  (3)  bekezdésben
    foglaltakra  – harminc  napos időszakon (a  továbbiakban: csoportos létszámcsökkentési időszak) belül
    a tevékenysége megszűnésével, létszámcsökkentésével vagy működésével összefüggő ok miatt megszüntetni.
(2) Ha a  munkáltató fél  évnél rövidebb ideje alakult, az  (1)  bekezdésben meghatározott köznevelésben
    foglalkoztatottak átlagos statisztikai létszámát az adott időszakra vonatkozóan kell megállapítani.
(3) Ha a  munkáltatónak több feladatellátási helye van, az  (1)  bekezdésben foglalt feltételek fennállását feladatellátási
    helyenként kell megállapítani azzal, hogy az  azonos vármegyében (fővárosban) található feladatellátási helyek
    esetében a  köznevelésben foglalkoztatottak létszámát össze kell számítani. A  köznevelési foglalkoztatotti
    jogviszonyban álló köznevelésben foglalkoztatottat azon a  feladatellátási helyen kell számításba venni, amelyen
    a csoportos létszámcsökkentésről szóló döntés meghozatalakor irányadó beosztása szerint végez munkát.
**59. §** [Eljárás csoportos létszámcsökkentés esetén]
(1) A  munkáltató, ha csoportos létszámcsökkentés végrehajtását tervezi, a  köznevelésben foglalkoztatottak
    képviselőivel tárgyalni köteles.
(2) A munkáltató a tárgyalás megkezdését megelőzően legalább hét nappal köteles a köznevelésben foglalkoztatottak
    képviselőit írásban tájékoztatni
    a) a tervezett csoportos létszámcsökkentés okáról,
    b) foglalkoztatási csoportok szerinti megosztásban a  tervezett létszámcsökkentéssel érintett, vagy a  csoportos
       létszámcsökkentési időszakban foglalkoztatott köznevelésben foglalkoztatottak létszámáról,
    c) a létszámcsökkentés végrehajtásának tervezett tartamáról, időbeni ütemezéséről,
    d) a kiválasztás szempontjairól, valamint
    e) a köznevelési foglalkoztatotti jogviszony vagy a munkaviszony megszüntetésével kapcsolatos – a köznevelési
       foglalkoztatotti jogviszonyra vagy a munkaviszonyra vonatkozó szabályban meghatározottól eltérő – juttatás
       feltételéről és mértékéről.
(3) A  munkáltató tárgyalási kötelezettsége a  megállapodás megkötéséig, ennek hiányában legalább a  tárgyalás
    megkezdését követő tizenöt napig áll fenn.
(4) A tárgyalásnak – a megállapodás érdekében – ki kell terjednie a csoportos létszámcsökkentés
    a) elkerülésének lehetséges módjára, eszközére,
    b) elveire,
    c) következményeinek enyhítését célzó eszközökre, valamint
    d) az érintett köznevelésben foglalkoztatottak számának csökkentésére.
(5) A  tárgyalás alapján a  felek megállapíthatják azokat a  szempontokat, amelyekre figyelemmel a  munkáltató
    a  köznevelési foglalkoztatotti jogviszony vagy munkaviszony megszüntetéssel érintett köznevelésben
    foglalkoztatottak körét meghatározza. A  megállapodást írásba kell foglalni és meg kell küldeni az  állami
    foglalkoztatási szervnek.
**60. §** [Csoportos létszámcsökkentés végrehajtása]
(1) A csoportos létszámcsökkentés végrehajtásáról szóló döntésben meg kell határozni
    a) foglalkoztatási csoportok szerinti megosztásban az  intézkedéssel érintett köznevelésben foglalkoztatottak
       létszámát, valamint
    b) a csoportos létszámcsökkentés végrehajtásának kezdő és befejező időpontját vagy végrehajtásának időbeni
       ütemezését.
(2) A  csoportos létszámcsökkentés időbeni ütemezését harminc  napos időszakok alapján kell meghatározni. Ebből
    a szempontból a munkáltató döntésében meghatározott ütemezést kell irányadónak tekinteni.


(3) A  köznevelési foglalkoztatotti jogviszonyban álló köznevelésben foglalkoztatottak létszámát együttesen
kell figyelembe venni, ha a  munkáltató az  utolsó köznevelési foglalkoztatotti jogviszony vagy munkaviszony
megszüntetésére irányuló jognyilatkozat közlésétől vagy megállapodás kötésétől számított harminc  napon belül
újabb, a  köznevelési foglalkoztatotti jogviszony vagy munkaviszony megszüntetésére irányuló jognyilatkozatot
közöl vagy megállapodást köt.
(4) A  (3)  bekezdés alkalmazásában köznevelési foglalkoztatotti jogviszony vagy munkaviszony megszüntetésére
irányuló
a) jognyilatkozatnak az  58.  § (1)  bekezdésében szereplő okra alapított felmentést, a  munkáltató működésével
összefüggő okra alapított felmondást,
b) megállapodásnak a munkáltató által kezdeményezett közös megegyezést
kell tekinteni.

**61. §** [Az állami foglalkoztatási szerv értesítése]
(1) A munkáltató a csoportos létszámcsökkentésre vonatkozó szándékáról, valamint a köznevelésben foglalkoztatottak
    képviselőivel szemben fennálló tájékoztatási kötelezettsége folytán közölt adatokról és körülményekről írásban
    értesíti az  állami foglalkoztatási szervet. Az  értesítés másolatát a  köznevelésben foglalkoztatottak tanácsának át
    kell adnia.
(2) A  munkáltató a  csoportos létszámcsökkentésre vonatkozó döntéséről az  állami foglalkoztatási szervet a  felmentés,
    felmondás vagy a  közös megszüntetésre irányuló jognyilatkozat közlését legalább harminc  nappal megelőzően
    írásban tájékoztatja. Ennek során közli a létszámcsökkentéssel érintett köznevelésben foglalkoztatott
    a) azonosító adatait,
    b) munkakörét, valamint
    c) szakképzettségét.
**62. §** [A köznevelésben foglalkoztatott értesítése a csoportos létszámcsökkentésről]
(1) A  munkáltató a  csoportos létszámcsökkentésre vonatkozó döntéséről az  érintett köznevelésben foglalkoztatottat
    a  felmentés, felmondás vagy a  közös megegyezésre irányuló jognyilatkozat közlését megelőzően legalább
    harminc  nappal írásban tájékoztatja. A  jognyilatkozatok a  tájékoztatást követő harminc  nap elteltét követően
    közölhetők.
(2) Az (1) bekezdés szerinti tájékoztatást meg kell küldeni a köznevelésben foglalkoztatottak képviselőinek és az állami
    foglalkoztatási szervnek is.
(3) A  köznevelésben foglalkoztatottak képviselőivel létrejött megállapodásban foglaltak, valamint az  (1)  bekezdésben
    foglaltak megszegésével közölt felmentés és felmondás jogellenes. A  köznevelésben foglalkoztatott nem
    hivatkozhat a  megállapodás megsértésére, ha a  megállapodásban foglalt munkáltatói kötelezettség teljesítéséhez
    szükséges tájékoztatást nem adta meg.
**63. §** [Eljárás a köznevelési foglalkoztatotti jogviszony megszüntetésekor]
(1) A köznevelési foglalkoztatotti jogviszonyban álló a köznevelési foglalkoztatotti jogviszonya megszüntetésekor, vagy
    megszűnésekor munkakörét az  előírt rendben köteles átadni és a  munkáltatóval elszámolni. A  munkakörátadás és
    az elszámolás feltételeit a munkáltató köteles biztosítani.
(2) A  köznevelési foglalkoztatotti jogviszony felmentéssel történő megszüntetésekor legkésőbb az  utolsó munkában
    töltött  naptól, egyébként legkésőbb a  köznevelési foglalkoztatotti jogviszony megszűnésétől számított ötödik
    munkanapon a  köznevelési foglalkoztatotti jogviszonyban álló részére ki kell fizetni havi illetményét, egyéb
    járandóságait.
(3) A  (2)  bekezdés szerinti időpontban a  köznevelési foglalkoztatotti jogviszonyban álló részére ki kell adni – az  egyéb
    jogszabályokban előírt igazolásokon túlmenően – a munkáltatói igazolást, amely tartalmazza:
    a) a köznevelési foglalkoztatotti jogviszonyban álló természetes személyi azonosító adatait,
    b) a köznevelési foglalkoztatotti jogviszonyban álló munkakörét,
    c) a munkáltatónál szerzett szakmai gyakorlati idő tartamát,
    d) a köznevelési foglalkoztatotti jogviszonyban állónak a  jogviszony megszűnésének időpontjában érvényes
       besorolását,
    e) a köznevelési foglalkoztatotti jutalom kifizetését és ennek időpontját,


f ) a köznevelési foglalkoztatotti jogviszonyban álló emelt összegű végkielégítésben való részesülését, valamint
g) a köznevelési foglalkoztatotti jogviszonyban állót megillető, valamint a munkáltató és a korábbi munkáltató
által kiadott apasági szabadság, szülői szabadság tartamát.
(4) A  köznevelési foglalkoztatotti jogviszonyban álló a  munkavégzési kötelezettség alóli mentesítés idejére járó havi
távolléti díjára havonta egyenlő részletekben jogosult.
(5) Ha a  köznevelési foglalkoztatotti jogviszony felmentés következtében szűnik meg, a  végkielégítést a  munkáltató
a  felmentési idő utolsó  napján köteles a  köznevelési foglalkoztatotti jogviszonyban álló részére kifizetni.
A  végkielégítést a  munkáltató költségére a  köznevelési foglalkoztatotti jogviszonyban álló számára át kell utalni,
vagy tartózkodási helyére kell megküldeni.
(6) Ha az  állami vagy önkormányzati fenntartású köznevelési intézménynél köznevelési foglalkoztatotti jogviszonyban
álló a  munkavégzési kötelezettség alóli mentesítés ideje alatt bármely költségvetési szervvel vagy költségvetési
szerv legalább többségi befolyása alatt álló bármely gazdálkodó szervezettel teljes vagy részmunkaidős
munkaviszony jellegű jogviszonyt létesít,
a) ezt a tényt korábbi munkáltatójának haladéktalanul köteles írásban bejelenteni,
b) a felmentési időből hátralevő idő tekintetében távolléti díjra nem jogosult,
c) végkielégítésre nem jogosult, azonban új jogviszonyában a végkielégítés alapjául szolgáló időszak számítása
során a  felmentéssel megszüntetett jogviszony alapján végkielégítésre jogosító idejét is számításba kell
venni.

**64. §** [A köznevelési foglalkoztatotti jogviszony munkáltató részéről történő jogellenes megszüntetésének jogkövetkezményei]
(1) Ha a  bíróság megállapítja, hogy a  munkáltató a  köznevelési foglalkoztatotti jogviszonyt jogellenesen szüntette
    meg, a  köznevelési foglalkoztatotti jogviszonyban álló abban az  esetben kérheti az  eredeti munkakörében történő
    továbbfoglalkoztatását, ha
    a) a megszüntetés a joggal való visszaélés tilalmába, illetve az egyenlő bánásmód követelményébe ütközött,
    b) a megszüntetés az 51. §-ban meghatározott felmentési védelembe ütközött,
    c) a munkáltató a  választott szakszervezeti tisztségviselő, illetve a  munkavédelmi képviselőnek
       (munkavédelmi bizottság tagjainak) köznevelési foglalkoztatotti jogviszonyát a 147. § (1) bekezdésébe, vagy
       a munkavédelemről szóló 1993. évi XCIII. törvény 76. § (3) bekezdésébe ütköző módon szüntette meg,
    d) az elbocsátás fegyelmi büntetés esetén a fegyelmi felelősség nem áll fenn vagy a büntetés nem áll arányban
       az elkövetett fegyelmi vétség súlyával, vagy
    e) a köznevelési foglalkoztatotti jogviszonyban álló a jogviszony közös megegyezéssel történő megszüntetését,
       vagy az erre irányuló saját jognyilatkozatát sikerrel támadta meg.
(2) A köznevelési foglalkoztatotti jogviszony jogellenes megszüntetése esetén, ha a jogviszonyt a munkáltató rendkívüli
    felmentéssel szüntette meg, a köznevelési foglalkoztatotti jogviszonyban álló továbbfoglalkoztatását nem kérheti.
(3) A  munkáltató kérelmére a  bíróság mellőzi a  köznevelési foglalkoztatotti jogviszonyban álló eredeti munkakörben
    történő továbbfoglalkoztatását, ha az a munkáltatótól nem várható el.
(4) A  munkáltató köteles megtéríteni az  általa a  köznevelési foglalkoztatotti jogviszony jogellenes megszüntetésével
    összefüggésben okozott kárt.
(5) A  köznevelési foglalkoztatotti jogviszony körében elmaradt jövedelem címén igényelt kártérítés nem haladhatja
    meg a köznevelési foglalkoztatotti jogviszonyban álló huszonnégy havi távolléti díjának összegét.
(6) A köznevelési foglalkoztatotti jogviszonyban álló az (1) bekezdésben foglaltakon túlmenően jogosult a végkielégítés
    összegére, ha köznevelési foglalkoztatotti jogviszonya
    a) jogellenesen nem felmentéssel szűnt meg, vagy
    b) nem megfelelő munkavégzésre jogellenesen alapított felmentése miatt szűnt meg és végkielégítésben nem
       részesült.
(7) A  köznevelési foglalkoztatotti jogviszonyban álló az  (1)–(3)  bekezdésben foglaltak helyett követelheti a  felmentés
    esetén irányadó felmentési időre járó távolléti díjnak megfelelő összeget.
**65. §** [A köznevelési foglalkoztatotti jogviszonyban álló részéről történő jogellenes jogviszony-megszüntetés jogkövetkezményei]
(1) A  köznevelési foglalkoztatotti jogviszonyban álló, ha köznevelési foglalkoztatotti jogviszonyát jogellenesen
    szüntette meg, köteles a  munkáltató részére a  lemondási időre járó havi illetménynek megfelelő összeget
    megfizetni.


(2) A köznevelési foglalkoztatotti jogviszonyban álló, ha a határozott tartamú köznevelési foglalkoztatotti jogviszonyát
szünteti meg jogellenesen, a határozott időből még hátralévő időre járó, de legfeljebb háromhavi havi illetménynek
megfelelő összeget köteles megfizetni.
(3) A munkáltató követelheti az (1) vagy a (2) bekezdésben meghatározott mértéket meghaladó kárának megtérítését is.
Ezek együttesen nem haladhatják meg a  köznevelési foglalkoztatotti jogviszonyban álló tizenkét havi havi
illetményének összegét.
(4) Ha a  köznevelési foglalkoztatotti jogviszonyban álló munkakörét nem az  előírt rendben adja át, kéthavi havi
illetményének megfelelő összeg megfizetésére kötelezhető.

### 11. A köznevelési foglalkoztatotti jogviszony tartalma

**66. §** [A munkáltató kötelezettségei]
(1) A munkáltató köteles a köznevelési foglalkoztatotti jogviszonyban állót a kinevezés és a köznevelési foglalkoztatotti
    jogviszonyra vonatkozó szabályok szerint foglalkoztatni, továbbá – a  felek eltérő megállapodása hiányában  –
    a munkavégzéshez szükséges feltételeket biztosítani.
(2) A  munkáltató köteles a  köznevelési foglalkoztatotti jogviszonyban állónak a  köznevelési foglalkoztatotti
    jogviszonyból származó kötelezettsége teljesítése során indokoltan felmerült költségét megtéríteni. Köteles
    továbbá megtéríteni annak a  képzésnek a  költségét, amelyre a  köznevelési foglalkoztatotti jogviszonyban állót
    a kötelező pedagógus továbbképzésről szóló jogszabályban foglaltakon kívül kötelezte.
(3) A munkáltató biztosítja az egészséget nem veszélyeztető és biztonságos munkavégzés követelményeit. A munkába
    lépést megelőzően és a  köznevelési foglalkoztatotti jogviszony fennállása alatt rendszeres időközönként köteles
    ingyenesen biztosítani a köznevelési foglalkoztatotti jogviszonyban álló munkaköri alkalmassági vizsgálatát.
(4) A  fogyatékossággal élő személy foglalkoztatása során gondoskodni kell az  észszerű alkalmazkodás feltételeinek
    biztosításáról.
(5) Kollektív szerződés a (2) bekezdésben meghatározott költségtérítés körét és eljárását meghatározhatja.
**67. §** [A köznevelési foglalkoztatotti jogviszonyban álló kötelezettségei]
(1) A köznevelési foglalkoztatotti jogviszonyban álló alapvető feladata a rábízott gyermekek, tanulók nevelése, oktatása,
    óvodában a gyermekek Óvodai nevelés országos alapprogramja szerinti nevelése, iskolában a kerettantervben előírt
    törzsanyag átadása, elsajátításának ellenőrzése, sajátos nevelési igényű tanuló esetén az  egyéni fejlesztési tervben
    foglaltak figyelembevételével. Ezzel összefüggésben kötelessége különösen, hogy
    1. nevelő és oktató munkája során gondoskodjék a  gyermek személyiségének fejlődéséről, tehetségének
       kibontakoztatásáról, ennek érdekében tegyen meg minden tőle elvárhatót, figyelembe véve a  gyermek
       egyéni képességeit, adottságait, fejlődésének ütemét, szociokulturális helyzetét,
    2. a kiemelt figyelmet igénylő gyermekekkel egyénileg foglalkozzon, szükség szerint együttműködjön
       gyógypedagógussal, konduktorral vagy a nevelést, oktatást segítő más szakemberekkel, a hátrányos helyzetű
       gyermek, tanuló felzárkózását elősegítse,
    3. segítse a tehetségek felismerését, kiteljesedését, figyelemmel kövesse a tehetséges tanulókat,
    4. előmozdítsa a  gyermek, tanuló erkölcsi fejlődését, a  közösségi együttműködés magatartási szabályainak
       elsajátítását, és törekedjen azok betartatására,
    5. egymás szeretetére és tiszteletére, a  családi élet értékeinek megismerésére és megbecsülésére,
       együttműködésre, környezettudatosságra, egészséges életmódra, hazaszeretetre nevelje a  gyermekeket,
       tanulókat,
    6. a szülőt (törvényes képviselőt) rendszeresen tájékoztassa a  tanuló iskolai teljesítményéről, magatartásáról,
       az  ezzel kapcsolatban észlelt problémákról, az  iskola döntéseiről, a  gyermek tanulmányait érintő
       lehetőségekről,
    7. a gyermek testi-lelki egészségének fejlesztése és megóvása érdekében tegyen meg minden lehetséges
       erőfeszítést: felvilágosítással, a  munka- és balesetvédelmi előírások betartásával és betartatásával,
       a veszélyhelyzetek feltárásával és elhárításával, a szülő – és szükség esetén más szakemberek – bevonásával,
    8. a gyermekek, a  tanulók és a  szülők, valamint a  munkatársak emberi méltóságát és jogait maradéktalanul
       tiszteletben tartsa, javaslataikra, kérdéseikre érdemi választ adjon,
    9. iskolában az  ismereteket tárgyilagosan, sokoldalúan és változatos módszerekkel közvetítse,
       oktatómunkáját  éves és tanórai szinten, tanulócsoporthoz igazítva, szakszerűen megtervezve végezze,
       irányítsa a tanulók tevékenységét,


10. iskolában a  kerettantervben és a  pedagógiai programban meghatározottak szerint érdemjegyekkel vagy
    szövegesen, sokoldalúan, a követelményekhez igazodóan értékelje a tanulók munkáját,
11. részt vegyen a számára előírt pedagógus-továbbképzéseken, folyamatosan képezze magát,
12. tanítványai pályaorientációját, aktív szakmai életútra történő felkészítését folyamatosan irányítsa,
13. a pedagógiai programban és a  köznevelési intézmény szervezeti és működési szabályzatában előírt
    pedagógiai és adminisztratív feladatait teljesítse,
14. pontosan és aktívan részt vegyen a  nevelőtestület értekezletein, a  fogadóórákon, az  intézményi
    ünnepségeken és az éves munkaterv szerinti rendezvényeken,
15. határidőre megszerezze a kötelező minősítést,
16. megőrizze a köznevelési foglalkoztatotti jogviszonya során tudomására jutó titkot,
17. hivatásához méltó, az Etikai Kódex szerinti magatartást tanúsítson,
18. a gyermek, tanuló érdekében működjön együtt munkatársaival és más intézményekkel.
(2) A  nevelő-oktató munkát közvetlenül segítő munkakörben foglalkoztatott az  (1)  bekezdés 1., 4., 5., 7., 8.,
13–18. pontjaiban foglalt feladatokat köteles ellátni.
(3) Az (1) és (2) bekezdésben foglaltak érdekében a köznevelési foglalkoztatotti jogviszonyban álló köteles
a) a munkáltató által előírt helyen és időben munkára képes állapotban megjelenni,
b) munkaideje alatt – munkavégzés céljából, munkára képes állapotban – a munkáltató rendelkezésére állni,
c) munkáját személyesen, az  általában elvárható szakértelemmel és gondossággal, a  munkájára vonatkozó
szabályok, előírások, utasítások és az Etikai Kódex szerint végezni,
d) a munkakörének ellátásához szükséges bizalomnak megfelelő magatartást tanúsítani,
e) munkatársaival együttműködni,
f ) a gyermek, tanuló szüleivel, törvényes képviselőivel együttműködésre törekedni.
(4) A  köznevelésben foglalkoztatott által betölthető munkaköröket kormányrendelet határozza meg. A  többcélú
köznevelési intézmény szakképző iskolai feladatot ellátó intézményegységében foglalkoztatottak a  szakképzésről
szóló törvény és végrehajtási rendeletei szerinti munkakörökben és az  azokhoz rendelt képesítési előírások szerint
foglalkoztathatók.
**68. §** [A kinevezéstől eltérő foglalkoztatás]
(1) A  munkáltató jogosult a  köznevelési foglalkoztatotti jogviszonyban állót átmenetileg a  kinevezéstől eltérő
munkakörben foglalkoztatni (átirányítás). Átirányítás abban az  esetben rendelhető el, ha a  másik feladat ellátása
megfelel a  köznevelési foglalkoztatotti jogviszonyban álló iskolai végzettségének, szakképzettségének vagy
szakképesítésének.
(2) A munkáltató a köznevelési foglalkoztatotti jogviszonyban állót más munkavégzési helyen történő munkavégzésre
utasíthatja azzal, hogy a  munkavégzéssel kapcsolatos utasításokat továbbra is a  munkáltatótól kapja
(kiküldetés). Kiküldetés esetén figyelemmel kell lennie a  munkáltatónak arra, hogy a  kiküldetés során azonos
munkakörülményeket biztosítson, és a  kiküldetés ne járjon aránytalan teherrel a  köznevelési foglalkoztatotti
jogviszonyban állóra nézve.
(3) Az  (1) és (2)  bekezdés szerinti foglalkoztatás tartama  naptári  évenként összesen a  negyvennégy beosztás szerinti
munkanapot vagy háromszázötvenkét órát nem haladhatja meg. Ezt arányosan kell alkalmazni, ha a  köznevelési
foglalkoztatotti jogviszony  év közben kezdődött, határozott időre vagy az  általánostól eltérő teljes  napi vagy
részmunkaidőre, csökkentett munkaidőre jött létre. A  kinevezéstől eltérő foglalkoztatás várható tartamáról
a köznevelési foglalkoztatotti jogviszonyban állót legalább öt munkanappal korábban tájékoztatni kell.
(4) A  tankerületi központ munkáltató a  köznevelési foglalkoztatotti jogviszonyban állót a  saját szervezeti egységeként
működő –  a  kinevezési okmányban meghatározott munkavégzési helytől eltérően, de egy járáson belül  –
más nevelési-oktatási intézmény feladatellátási helyén történő munkavégzésre utasíthatja. Az  utasítás akkor
rendelhető  el, ha az  új feladatellátási hely és a  lakóhely között − tömegközlekedési eszközzel − történő oda- és
visszautazás ideje naponta a három órát nem haladja meg. Az utasítás feltétele, hogy a munkáltató írásban ajánlatot
tett a  foglalkoztatottaknak, azonban az  ilyen módon, megállapodás alapján történő munkavégzésre vonatkozó
ajánlatot kettő munkanapon belül egyetlen érintett sem fogadta el. Az  utasítás legfeljebb miniszteri rendeletben
meghatározott tanítási félév végéig szólhat. Az utasítás nem minősül kiküldetésnek.


(5) A  köznevelési foglalkoztatotti jogviszonyban álló hozzájárulása nélkül nem kötelezhető más helységben végzendő
munkára
a) a várandóssága megállapításától a gyermeke negyedik iskolai évfolyama tanítási évének végéig,
b) gyermeke tizennyolc éves koráig, ha gyermekét egyedül neveli, valamint
c) hozzátartozójának tartós, személyes gondozása esetén, továbbá, ha
d) a rehabilitációs szakértői szerv legalább ötven százalékos mértékű egészségkárosodását megállapította.
(6) Ha az (5) bekezdésben meghatározott okok bármelyike a kinevezéstől eltérő foglalkoztatás ideje alatt következik be,
akkor a  köznevelési foglalkoztatotti jogviszonyban álló erre irányuló kérelmére haladéktalanul meg kell szüntetni
a kinevezéstől eltérő foglalkoztatást.
(7) A  kinevezéstől eltérő foglalkoztatással kapcsolatos többletköltségeket a  munkáltató a  köznevelési foglalkoztatotti
jogviszonyban állónak végrehajtási jogszabályban foglaltak szerint megtéríti.
(8) A (4) bekezdés szerinti munkavégzés öt egymást követő tanéven belül nem haladhatja meg összesen az egy évet.

**69. §** [Az utasítás megtagadása]
(1) A köznevelési foglalkoztatotti jogviszonyban álló köteles megtagadni az utasítás teljesítését, ha annak végrehajtása
    más személy életét, egészségét, testi épségét vagy a környezetet közvetlenül és súlyosan veszélyeztetné.
(2) A  köznevelési foglalkoztatotti jogviszonyban álló megtagadhatja az  utasítás teljesítését, ha annak végrehajtása
    köznevelési foglalkoztatotti jogviszonyra vonatkozó szabályba ütközik, vagy a  köznevelési foglalkoztatotti
    jogviszonyban álló életét, testi épségét vagy egészségét közvetlenül és súlyosan veszélyeztetné.
(3) A  köznevelési foglalkoztatotti jogviszonyban álló – a  rendelkezésre állási kötelezettség teljesítésének idejére
    vonatkozó utasítást kivéve – az utasítás megtagadása esetén is köteles rendelkezésre állni.
(4) A  köznevelési foglalkoztatotti jogviszonyban álló a  munkáltató utasításától akkor térhet el, ha ezt a  munkáltató
    károsodástól való megóvása feltétlenül megköveteli és a  munkáltató értesítésére nincs mód. Az  utasítástól való
    eltérésről a munkáltatót haladéktalanul tájékoztatni kell.
**70. §** [A köznevelési foglalkoztatotti jogviszonyban álló továbbképzése]
    A pedagógus munkakörben foglalkoztatott végrehajtási jogszabályban meghatározottak szerint továbbképzésben
    vesz részt. Mentesül a  továbbképzési kötelezettség alól az, aki az  ötvenötödik életévét a  tanév, nevelési  év
    kezdetének napja előtt betöltötte. Nem kell továbbképzésben részt vennie annak a pedagógusnak, aki pedagógus-
    szakvizsgát tett, a vizsgák letételét követő továbbképzési ciklusban.
**71. §** [A munkavégzési és rendelkezésre állási kötelezettség alóli mentesülés]
(1) A köznevelési foglalkoztatotti jogviszonyban álló mentesül rendelkezésre állási és munkavégzési kötelezettségének
    teljesítése alól
    a) keresőképtelensége időtartamára, vagy egyébként munkaköre ellátására egészségi okból való
       alkalmatlansága esetén annak időtartamára,
    b) a jogszabály szerinti, az  emberi reprodukciós eljárással összefüggő, egészségügyi intézményben történő
       kezelés tartamára,
    c) a kötelező orvosi vizsgálata tartamára, továbbá
    d) a véradáshoz szükséges, legalább négy óra időtartamra,
    e) a szoptató anya a  szoptatás első hat hónapjában  naponta kétszer egy, ikergyermekek esetén kétszer
       két órára, a kilencedik hónap végéig naponta egy, ikergyermekek esetén naponta két órára,
    f ) hozzátartozója halálakor két munkanapra,
    g) a felek megállapodása szerinti képzés, továbbképzés esetén, a képzésben való részvételhez szükséges időre,
    h) önkéntes vagy létesítményi tűzoltói szolgálat ellátása tartamára,
    i) bíróság vagy hatóság felhívására, vagy az eljárásban való személyes részvételhez szükséges időtartamra,
    j) a jogszabály szerinti örökbefogadás előkészítése időszakában – az  örökbe fogadható gyermekkel történő
       személyes találkozás céljából – évente legfeljebb tíz munkanapra,
    k) a különös méltánylást érdemlő személyi, családi vagy elháríthatatlan ok miatt indokolt távollét tartamára,
    l) a súlyos egészségi okból gondozásra szoruló hozzátartozójának, vagy a  köznevelési foglalkoztatotti
       jogviszonyban állóval közös háztartásban élő személynek nyújtott személyes gondozás céljából  évente
       legfeljebb öt munkanapra,


m) köznevelési foglalkoztatotti jogviszonyra vonatkozó szabályban meghatározott időtartamra, vagy
n) felsőoktatási tanulmányok folytatása esetén – ha az  szerepel a  továbbképzési programban, vagy ha
a  munkáltató egyedileg engedélyezi – a  kötelező foglalkozásokon, szakmai gyakorlaton való igazolt
részvétel  napjára, továbbá vizsgánként – a  vizsga  napját is beleszámítva – négy munkanapra, valamint
a záródolgozat elkészítésére további öt munkanapra.
(2) Az  (1)  bekezdés j)  pontja szerinti esetben a  köznevelési foglalkoztatotti jogviszonyban állót a  kérésének megfelelő
időpontban – az  örökbefogadást elősegítő szervezet által kiállított igazolás alapján, a  kiállításától számított
kilencven  napon belül – kell mentesíteni. Az  igénybevételről a  köznevelési foglalkoztatotti jogviszonyban álló
legalább öt munkanappal korábban tájékoztatja a munkáltatót.
(3) Az (1) bekezdés l) pontja szerinti mentesülést a jogosult kérésének megfelelő időpontban, legfeljebb két részletben
kell biztosítani. A  súlyos egészségi ok fennállását és a  gondozás indokoltságát a  gondozásra szoruló személy
kezelőorvosa igazolja.

**72. §** [Fegyelmi vétség és fegyelmi eljárás]
(1) Fegyelmi vétséget követ el a  köznevelési foglalkoztatotti jogviszonyban álló, ha köznevelési foglalkoztatotti
    jogviszonyból eredő kötelezettségét vétkesen megszegi.
(2) A  fegyelmi vétséget elkövető köznevelési foglalkoztatotti jogviszonyban állóval szemben kiszabható fegyelmi
    büntetések:
    a) megrovás,
    b) a munkáltató által megállapított havi illetmény legfeljebb hat hónapra szóló, legfeljebb húsz százalékos
       csökkentése a pedagógus fokozathoz tartozó illetménysávon belül,
    c) vezetői megbízás visszavonása,
    d) elbocsátás.
(3) Ugyanazon kötelezettségszegésért csak egy fegyelmi büntetés szabható ki, a  fegyelmi büntetést
    a kötelezettségszegés súlyával és a vétkességgel arányosan kell kiszabni.
(4) A  munkáltatói jogkör gyakorlója a  fegyelmi eljárás alá vont köznevelési foglalkoztatotti jogviszonyban állót
    a  fegyelmi határozat kihirdetéséig, de legfeljebb harminc  napig állásából felfüggesztheti, ha jelenléte a  tényállás
    tisztázását gátolná vagy a  kötelezettségszegés súlya és jellege a  munkahelytől való távoltartást indokolja. Azonnal
    meg kell szüntetni a  felfüggesztést, ha annak indoka már nem áll fenn. A  felfüggesztés idejére havi illetmény jár,
    ennek azonban ötven százalékát a  felfüggesztés megszüntetéséig vissza kell tartani. A  visszatartott összeget
    a  fegyelmi határozat jogerőre emelkedése után ki kell fizetni, kivéve, ha az  elbocsátást kimondó határozat
    véglegessé vált.
(5) A  munkáltató megrovás fegyelmi büntetést fegyelmi eljárás lefolytatása nélkül is kiszabhat, ha a  tényállás
    megítélése egyszerű és a kötelezettségszegést a köznevelési foglalkoztatotti jogviszonyban álló elismeri.
(6) Fegyelmi vétség elkövetésének alapos gyanúja esetén a munkáltatói jogkör gyakorlója – ha a rendkívüli felmentést
    nem alkalmazza – köteles az  eljárást megindítani. A  fegyelmi eljárást az  annak alapjául szolgáló okról való
    tudomásszerzéstől számított tizenöt  napon belül, legfeljebb azonban az  ok bekövetkeztétől számított egy  éven
    belül, bűncselekmény elkövetése esetén a  büntethetőség elévüléséig lehet megindítani. A  tudomásszerzés
    időpontjának – ha az  elbocsátás jogát testület jogosult gyakorolni – azt kell tekinteni, amikor a  fegyelmi eljárást
    megindításának okáról a testületet mint a munkáltatói jogkört gyakorló szervet tájékoztatják. Ha a fegyelmi eljárás
    megindítására a  Kar tesz javaslatot, a  munkáltató a  fegyelmi eljárás megindításáról szóló döntéséről tizenöt  napon
    belül tájékoztatja a Kart.
(7) A  fegyelmi jogkör gyakorlója a  fegyelmi eljárás megindításával egyidejűleg írásban értesíti a  köznevelési
    foglalkoztatotti jogviszonyban foglalkoztatottat, valamint három munkanapon belül kijelöli a  vizsgálóbiztost.
    Az  írásbeli értesítésnek tartalmaznia kell a  kötelezettségszegést, az  annak alapjául szolgáló magatartást és
    az elkövetési időpontot.
(8) A  fegyelmi vizsgálatot lefolytató vizsgálóbiztos a  fegyelmi eljárás alá vonttal legalább azonos fokozatba sorolt
    köznevelési foglalkoztatotti jogviszonyban foglalkoztatott, aki nem lehet
    a) az eljárás alá vont hozzátartozója,
    b) akit a vizsgálat során tanúként vagy szakértőként hallgatnak meg, vagy
    c) akitől egyébként az ügy elfogulatlan elbírálása nem várható el.
(9) A  fegyelmi vétséget fegyelmi tanács bírálja el, amelynek elnöke a  fegyelmi jogkör gyakorlója, két  tagja
    a  (8)  bekezdésben megjelölt feltételeknek megfelelő személy. Nem lehet a  fegyelmi tanács tagja
    – a (8) bekezdésben foglaltakon túlmenően – a vizsgálóbiztos, valamint a vizsgálóbiztos hozzátartozója.


(10) A  fegyelmi eljárás alá vont személy érdekében az  eljárás során jogi képviselő, illetve a  szakszervezet képviselője
járhat el.
(11) A  fegyelmi eljárást a  megindításától számított három hónapon belül határozattal kell befejezni. Ha a  határidő
eredménytelenül eltelt, a fegyelmi eljárás e törvény erejénél fogva megszűnik.
(12) A fegyelmi határozat ellen közigazgatási per indításának van helye.
(13) A fegyelmi eljárás részletszabályait a Kormány rendeletében állapítja meg.

**73. §** [Vezetői megbízás]
(1) A  vezetői megbízás ellátása a  kinevezés szerinti munkakör mellett vezető beosztásra történő megbízással történik.
    Intézményvezetői feladatot az  igazgató, többcélú köznevelési intézményben a  főigazgató (a  továbbiakban együtt:
    igazgató) láthat el. A  többcélú köznevelési intézmény szervezeti és szakmai tekintetben önálló intézményegységét
    intézményegység-vezető vezeti. A  Kormány rendelete határozza meg az  igazgató (főigazgató) helyettese, valamint
    az egyéb vezetői megbízások körét, továbbá a megbízás feltételeit.
(2) Nevelési-oktatási intézményben igazgatói megbízás felsőfokú végzettséggel, pedagógus szakképzettséggel
    rendelkező és a  Kormány rendeletében meghatározott egyéb feltételnek megfelelő személynek adható.
    Ha  a  nevelési-oktatási intézményben az  óvodai nevelés, iskolai nevelés és oktatás kizárólag nemzetiségi nyelven
    folyik, vagy a  tanulók több mint fele kétnyelvű nemzetiségi iskolai nevelésben-oktatásban vesz részt, igazgatói
    megbízást az  kaphat, aki a  nemzetiségi óvodai nevelésben, iskolai nevelésben-oktatásban pedagógus-munkakört
    tölthet be. Azonos feltételek esetén előnyben kell részesíteni azt, aki a nemzetiséghez tartozik.
(3) A  vezetői megbízás állami vagy önkormányzati fenntartású munkáltató esetén legfeljebb öt  évig terjedő
    határozott időre szól, egyéb esetben a vezetői megbízás időtartamát a fenntartó határozza meg. A jogszabály vagy
    munkáltatói döntés alapján határozott időre adott vezetői megbízás vagy kinevezés lejárati időpontját akkor is úgy
    kell meghatározni, hogy az  a  július 1-jétől augusztus 15-ig terjedő időszakra essen, ha ezáltal a  megbízás öt  évnél
    legfeljebb hat hónappal korábban vagy később járna le.
(4) Előreláthatóan hat hónapot meghaladó fizetés nélküli szabadságot igénybe vevő vezető helyettesítése céljából
    a (3) bekezdésben foglaltnál rövidebb időre is adható vezetői megbízás.
(5) A vezetői megbízást és annak elfogadását írásba kell foglalni.
(6) A vezetői megbízás megszűnik
    a) a határozott idő lejártával, kivéve, ha a vezető új megbízást kap,
    b) lemondással,
    c) visszavonással,
    d) a köznevelési foglalkoztatotti jogviszony megszűnése, megszüntetése esetén.
(7) A  vezető a  vezetői megbízásról írásban lemondhat. A  lemondási időre az  54.  § (3) és (4)  bekezdését megfelelően
    alkalmazni kell.
(8) A  megbízási jogkör gyakorlója a  megbízást írásban visszavonhatja, melyet –  az egyházi fenntartású köznevelési
    intézményben foglalkoztatott kivételével – a  köznevelési foglalkoztatotti jogviszonyban álló kérelmére
    indokolni kell. A köznevelési foglalkoztatotti jogviszonyban álló az indokolást a visszavonás kézbesítésétől számított
    három munkanapon belül, írásban kérheti. Ha a  köznevelési foglalkoztatotti jogviszonyban álló a  kérelmet
    menthető okból e határidőn belül nem tudja benyújtani, az akadály megszűnésétől számított három munkanapon
    belül ezt pótolhatja azzal, hogy a  megbízás visszavonásától számított egy hónapon túl az  indokolás kérésének
    nincs helye. A munkáltatói jogkör gyakorlója az indokolást a kérelem benyújtásától számított tíz munkanapon belül
    köteles a köznevelési foglalkoztatotti jogviszonyban álló részére írásban megadni.
(9) Ha az  állami szerv által fenntartott köznevelési intézményben a  köznevelésre vonatkozó jogszabályok súlyos
    megsértése a  gyermek, a  tanuló alapvető jogainak sérelmét eredményezheti, a  köznevelésért felelős miniszter
    az  igazgató vezetői megbízását vagy ahhoz adott egyetértését mérlegelési jogkörében a  tevékenységről való
    tudomásszerzést követő egy  éven belül visszavonhatja, ha más jogi eszköz nem vezetett eredményre vagy nem áll
    rendelkezésre.
(10) A  vezetői megbízásról való lemondás, a  megbízás visszavonása, valamint a  megbízás határozott idejének
    letelte után a  köznevelési foglalkoztatotti jogviszonyban állót a  kinevezése szerinti munkakörében kell
    továbbfoglalkoztatni.
(11) Ha a  bíróság megállapítja, hogy a  vezetői megbízás visszavonása jogellenes, a  köznevelési foglalkoztatotti
    jogviszonyban állót a  vezetői megbízási díjnak a  határozott idő leteltéig, de legfeljebb hat hónapra számított
    összege illeti meg. A  vezetői megbízási díj megtérítésén túlmenően a  munkáltató a  köznevelési foglalkoztatotti
    jogviszonyban álló felmerült kárát is köteles megtéríteni.


(12) A  korábban legalább két alkalommal öt  év időtartamot igazgatóként foglalkoztatott köznevelési foglalkoztatotti
jogviszonyban állót „címzetes igazgatói” vagy „címzetes főigazgatói” cím illeti meg, ameddig az  igazgatói vagy
főigazgatói megbízásának lejártát vagy megszűnését követően a köznevelési foglalkoztatotti jogviszonya továbbra
is ugyanabban az intézményben áll fenn. A címmel vezetői megbízási díj jár.
(13) A köznevelési igazgatói megbízással és annak visszavonásával kapcsolatos munkáltatói jogkört
a) a tankerületi központ szervezeti egységeként működő köznevelési intézmény igazgatója vonatkozásában
a tankerületi igazgató javaslatára a köznevelésért felelős miniszter,
b) a települési, valamint a  nemzetiségi önkormányzat által fenntartott köznevelési intézmény igazgatója
tekintetében a  Magyarország helyi önkormányzatairól szóló vagy a  nemzetiségek jogairól szóló törvényben
meghatározott személy vagy testület,
c) az a)–b)  pontba nem tartozó esetekben köznevelésért felelős miniszter egyetértésével a  köznevelési
intézmény fenntartója
gyakorolja.
(14) A (13) bekezdés c) pontja szerinti egyetértését a miniszter csak jogszabálysértés esetén tagadhatja meg.
(15) A köznevelési intézmény igazgatója felett az egyéb munkáltatói jogokat a fenntartó gyakorolja.

**74. §** [Összeférhetetlenség]
(1) A  köznevelési foglalkoztatotti jogviszonyban álló nem létesíthet munkavégzésre irányuló  további jogviszonyt,
    ha az  a  köznevelési foglalkoztatotti jogviszonya alapján betöltött munkakörével a  (2)–(6)  bekezdés szerint
    összeférhetetlen.
(2) A  vezető, továbbá a  pénzügyi kötelezettségvállalásra jogosult köznevelési foglalkoztatotti jogviszonyban álló
    munkakörével, vezető megbízásával összeférhetetlen a  munkáltatóval rendszeres gazdasági kapcsolatban álló
    gazdasági társaságban betöltött vezető tisztségviselői, felügyelőbizottsági tagság, egyéni vállalkozói minőség.
(3) Nem lehet a  köznevelési intézmény igazgatója a  köznevelési intézmény fenntartója, továbbá a  köznevelési
    intézmény fenntartójánál vezető állású munkavállaló vagy vezetői megbízással rendelkező köznevelési
    foglalkoztatotti jogviszonyban álló személy. Ha a  köznevelési intézmény fenntartója a  nemzetiségi önkormányzat
    vagy az  óvoda fenntartója a  települési önkormányzat, ez  a  korlátozás nem vonatkozik a  fenntartói jogot gyakorló
    képviselő-testület tagjaira. Az egyházi és magán fenntartású köznevelési intézmények esetében ez a korlátozás nem
    vonatkozik a fenntartói jogot gyakorló személyre vagy testület tagjaira.
(4) A  munkáltató a  köznevelési foglalkoztatotti jogviszonyban állóval munkaköri feladatai ellátására munkavégzésre
    irányuló  további jogviszonyt nem létesíthet, kivéve, ha azonos tankerületi központ által fenntartott másik
    köznevelési intézményben történő foglalkoztatásra vendégtanárként óraadói megbízás alapján kerül sor.
(5) Ha a  köznevelési foglalkoztatotti jogviszonyban álló munkaideje a  köznevelési foglalkoztatotti jogviszonyban
    és a  munkavégzésre irányuló  további jogviszonyban – részben vagy egészben – azonos időtartamra esik,
    a  munkavégzésre irányuló  további jogviszony csak a  munkáltató előzetes írásbeli hozzájárulásával létesíthető.
    A hozzájárulás megtagadásával szemben munkaügyi jogvita nem kezdeményezhető.
(6) A köznevelésben foglalkoztatott további munkavégzésre irányuló jogviszonyt a munkáltató engedélyével létesíthet.
    Ettől eltérően a  munkáltatónak előzetesen írásban be kell jelenteni a  munkaidejét nem érintő tevékenység
    folytatását, kivéve a  tudományos, az  e  törvény hatálya alá eső tevékenységnek nem minősülő oktatói, művészeti,
    lektori, szerkesztői, valamint jogi oltalom alá eső szellemi tevékenység, továbbá a közérdekű önkéntes tevékenység
    folytatását. A  munkáltató a  bejelentett jogviszony létesítését összeférhetetlenség esetén írásban megtiltja.
    A  munkáltatónak a  munkavégzésre irányuló  további jogviszony létesítését megtiltó intézkedése ellen munkaügyi
    jogvita kezdeményezhető.
(7) A  köznevelésben foglalkoztatott haladéktalanul írásban bejelenti, ha vele szemben törvényben meghatározott
    összeférhetetlenségi ok merül fel, vagy ha köznevelési foglalkoztatotti jogviszonyának fennállása alatt
    összeférhetetlen helyzetbe kerül. Ha a  munkáltatói jogkör gyakorlójának összeférhetetlenségi ok jut a  tudomására,
    a  jogkövetkezmények megjelölésével haladéktalanul írásban felszólítja a  köznevelésben foglalkoztatottat, hogy
    az  összeférhetetlenséget harminc  napon belül szüntesse meg. Amennyiben a  köznevelésben foglalkoztatott
    az  összeférhetetlenséget a  felszólítás kézbesítésétől számított harminc  napon belül nem szünteti meg, köznevelési
    foglalkoztatotti jogviszonya megszűnik.


**75. §** [Az igazgató felelőssége]
(1) A köznevelési intézmény igazgatója
    a) felel az intézmény szakszerű és törvényes működéséért, fenntartó által rendelkezésre bocsátott eszközök tőle
       elvárható gondossággal való kezeléséért – önálló költségvetéssel nem rendelkező intézmény kivételével  –
       az intézmény gazdálkodásáért,
    b) önálló költségvetéssel nem rendelkező intézmény igazgatója kivételével a  17.  § alapján gyakorolja
       a munkáltatói jogokat a köznevelési intézményben foglalkoztatottak felett,
    c) dönt az  intézmény működésével kapcsolatban minden olyan ügyben, amelyet végrehajtási jogszabály,
       köznevelési foglalkoztatotti jogviszonyra vonatkozó szabály nem utal más hatáskörébe,
    d) felelős az intézményi szabályzatok elkészítéséért,
    e) képviseli az intézményt.
(2) A nevelési-oktatási intézmény igazgatója felel
    a) a pedagógiai munkáért,
    b) a nevelőtestület vezetéséért,
    c) a nevelőtestület jogkörébe tartozó döntések előkészítéséért, végrehajtásuk szakszerű megszervezéséért és
       ellenőrzéséért,
    d) önálló költségvetéssel rendelkező intézmény esetében a  rendelkezésre álló költségvetés alapján a  nevelési-
       oktatási intézmény működéséhez szükséges személyi és tárgyi feltételek biztosításáért,
    e) a nemzeti és intézményi ünnepek munkarendhez igazodó, méltó megszervezéséért,
    f ) a gyermek- és ifjúságvédelmi feladatok megszervezéséért és ellátásáért, a gyermekvédelmi jelzőrendszernek
       a nevelési-oktatási intézményhez kapcsolódó feladatai koordinálásáért,
    g) a nevelő és oktató munka egészséges és biztonságos feltételeinek megteremtéséért,
    h) az iskolaszékkel, a  köznevelésben foglalkoztatotti érdek-képviseleti szervekkel és a  diákönkormányzatokkal,
       szülői szervezetekkel való megfelelő együttműködésért,
    i) a tanuló- és gyermekbaleset megelőzéséért,
    j) a gyermekek, tanulók rendszeres egészségügyi vizsgálatának megszervezéséért,
    k) a köznevelési foglalkoztatotti jogviszonyban álló éves teljesítményértékeléséért és
    l) a Kar által elfogadott Etikai Kódex betartásáért és betartatásáért.
(3) A  köznevelési intézmény igazgatója a  pedagógiai munkáért való felelőssége körében szakmai ellenőrzést indíthat
    az  intézményben végzett nevelő és oktató munka, egyes alkalmazott munkája színvonalának külső szakértővel
    történő értékelése céljából.

### 12. A munkaidő és a pihenőidő

**76. §** [A kinevezésbe foglalt munkaidő]
(1) A teljes napi munkaidő nyolc óra (a továbbiakban: általános teljes napi munkaidő).
(2) A  felek az  adott munkakörre irányadó teljes  napi munkaidőnél rövidebb  napi munkaidőben is megállapodhatnak
    (a továbbiakban: részmunkaidő).
(3) A  felek a  45.  § (7)  bekezdése alapján csökkentett munkaidőben állapodhatnak meg. A  csökkentett munkaidőre
    – a munkavégzés ellenértékének kivételével – a részmunkaidőre vonatkozó szabályokat kell alkalmazni.
**77. §** [Munkarend]
(1) A köznevelési foglalkoztatotti jogviszonyban álló
    a) vezetőre kötetlen,
    b) pedagógusra részben kötetlen,
    c) nevelő-oktató munkát közvetlenül segítő munkakörben foglalkoztatottra, valamint a  pedagógiai szakmai
       szolgáltatást nyújtó intézményben foglalkoztatott pedagógusra kötött
    munkarend irányadó.
(2) Kötetlen munkarendben a  vezető a  munkaideje felhasználását és beosztását, az  előírt tanórák, foglalkozások
    megtartásának kötelezettségén kívül maga jogosult meghatározni.


(3) Részben kötetlen munkarendben a  köznevelési foglalkoztatotti jogviszonyban álló a  kötött munkaidő feletti
munkaidő-részt maga oszthatja be (a  továbbiakban: szabad felhasználású munkaidő), a  munkaidő 79.  §
(1) bekezdés a) pontja szerinti részét a munkáltató osztja be.
(4) A kötött munkarendben foglalkoztatott köznevelési foglalkoztatotti jogviszonyban állók munkaidejét a munkáltató
osztja be.

**78. §** [A munkaidő beosztása]
(1) A  munkáltató a  munkaidőt az  egészséges és biztonságos munkavégzés követelményére, valamint a  munka
    jellegére, és a  köznevelési foglalkoztatotti jogviszonyban álló, pedagógus munkakörben foglalkoztatottak
    munkaidejének feladat szerinti felosztására figyelemmel, a  tanév, nevelési  év rendjéhez igazodóan osztja be,
    legalább egy hétre szólóan. A  munkaidő-beosztás lehet egyenlő és egyenlőtlen. Általános munkarend esetén
    a munkaidőt a munkáltató hétfőtől péntekig osztja be.
(2) Egyenlőtlen munkaidő-beosztás meghatározásának feltétele, hogy a  munkáltató munkaidőkeretet alkalmazzon.
    A  munkaidőkeret a  tanítási félévre és a  nyári szünetre, óvoda esetén legfeljebb három hónapra szólhat. Kollektív
    szerződés legfeljebb négy hónapig terjedő munkaidőkeretet állapíthat meg.
(3) A  munkaidőkeretben teljesítendő munkaidőt a  munkaidőkeret tartama, a  napi munkaidő és az  általános
    munkarend alapulvételével kell megállapítani. Ennek során az  általános munkarend szerinti munkanapra
    eső munkaszüneti  napot figyelmen kívül kell hagyni. A  munkaidőkeret kezdő és befejező időpontját,
    a  munkaidőkeretben teljesítendő munkaidő tartamát, valamint a  munkaidő-beosztást a  kezdetét megelőző
    legalább egy héttel korábban írásban kell közölni a köznevelési foglalkoztatotti jogviszonyban állóval.
(4) A  köznevelési foglalkoztatotti jogviszonyban álló beosztás szerinti  napi munkaideje – a  részmunkaidőben vagy
    csökkentett munkaidőben foglalkoztatottat, a  munkaidő-kedvezményre jogosult Mesterpedagógus és Kutatótanár
    fokozatba sorolt pedagógust kivéve – négy óránál rövidebb nem lehet.
(5) Vasárnapra, valamint munkaszüneti  napra a  köznevelési foglalkoztatotti jogviszonyban álló számára
    – a kollégiumban foglalkoztatott kivételével – rendes munkaidő nem osztható be, e napokon az ügyelet, készenlét
    szabályai alkalmazandók.
(6) A kinevezéstől eltérő foglalkoztatás esetén a munkavégzés helye szerinti munkarend az irányadó.
(7) A köznevelési foglalkoztatotti jogviszonynak a munkaidőkeret lejárta előtt történő megszűnése esetén a munkaidő
    és a havi illetmény elszámolásának rendjét végrehajtási jogszabály állapítja meg.
(8) Ha a  neveléssel-oktatással lekötött munkaidőben, vagy végrehajtási rendeletben meghatározott esetben a  kötött
    munkaidőben tanórai vagy egyéb foglalkozások elrendelésére kerül sor, ez  nem minősül a  munkaidő-beosztás
    módosításának.
(9) A  foglalkoztatáspolitikáért felelős miniszter által  évenként kiadott, az  általános munkarendben foglalkoztatott
    munkavállalók munkaidő-beosztásának a  munkaszüneti  napok miatti változtatását szabályozó rendeletet
    a köznevelésben foglalkoztatottra is alkalmazni kell.
**79. §** [A munkaidő feladatok szerinti felosztása]
(1) A nevelési-oktatási és a pedagógiai szakszolgálati intézményekben részben kötetlen munkarendben foglalkoztatott
    pedagógus kinevezésbe foglalt munkaideje az  ellátandó feladatok alapján az  1.  mellékletben meghatározottak
    szerint
    a) kötött munkaidőre, ezen belül neveléssel-oktatással lekötött munkaidőre és a kötött munkaidő fennmaradó
       részére, valamint
    b) szabad felhasználású munkaidőre
    oszlik.
(2) A pedagógus a kötött munkaidejét az igazgató által előírt feladatok ellátásával köteles tölteni.
(3) A kötött munkaidőn belül
    a) a neveléssel-oktatással lekötött munkaidőben a  tanulókkal, gyermekekkel való közvetlen foglalkozással
       összefüggő, a 80. §-ban meghatározott feladatok,
    b) annak a  neveléssel-oktatással lekötött munkaidőn felüli részében végrehajtási rendeletben
       meghatározott további feladatok
    rendelhetők el.


(4) Az  (1)  bekezdésben foglaltaktól eltérően a  nevelési-oktatási intézmény, a  pedagógiai szakszolgálat vezetőjének és
helyettesének, továbbá vezető megbízással rendelkező pedagógusának munkaideje
a) neveléssel-oktatással lekötött munkaidőre és
b) a vezetői feladatok ellátására szolgáló időre
oszlik, melynek mértékét a 2. melléklet határozza meg. Vezetői megbízással rendelkező pedagógus heti neveléssel-
oktatással lekötött munkaidejétől a fenntartó döntése alapján lefelé el lehet térni.
(5) Ha a  pedagógus részmunkaidőben vagy csökkentett munkaidőben dolgozik, kötött munkaideje és neveléssel-
oktatással lekötött munkaideje – az  egész számra való kerekítés általános szabályai alkalmazásával  –
a részmunkaidővel, csökkentett munkaidővel arányos.
(6) A  neveléssel-oktatással lekötött heti munkaidő egyenlőtlenül is beosztható, azzal, hogy az  adott bérfizetési
időszakra eső nevelési-oktatási óraszámnál több neveléssel-oktatással lekötött munkaidő teljesítése esetén
a többlettanításra vonatkozó szabályokat kell alkalmazni.
(7) A  pedagógiai és a  gyógypedagógiai asszisztens legfeljebb heti harmincöt órát köteles a  tanuló- és
gyermekcsoportban ellátandó feladatok ellátásával tölteni, a (6) bekezdés alkalmazásával.

**80. §** [Neveléssel-oktatással lekötött munkaidő]
(1) A neveléssel-oktatással lekötött munkaidőben az iskolában, kollégiumban foglalkoztatott pedagógus számára
    a) tanórai és
    b) a tantárgyfelosztásban, kollégiumi feladatmegosztásban tervezhető egyéb foglalkozás
    megtartása rendelhető el.
(2) Nevelési-oktatási intézményben foglalkoztatott – az  alábbi feladatok ellátásával megbízott – pedagógus számára
    a neveléssel-oktatással lekötött munkaidő terhére kell elrendelni
    a) heti egy óra időtartamban a  tanulók nevelési-oktatási intézményen belüli önszerveződésének segítésével
       összefüggő feladatok végrehajtását,
    b) heti két óra időtartamban az  – osztályfőnöki órán felül – osztályfőnöki, kollégiumi tanulócsoport-vezetői
       munkával összefüggő tevékenységet,
    c) heti két óra időtartamban a munkaközösség-vezetéssel, tanszakvezetéssel összefüggő feladatokat,
    d) az a)–c) pontban foglalt több feladat ellátása esetén összesen legfeljebb heti négy órát,
    e) az a)–d)  pontban foglaltakon felül heti egy óra időtartamban nem gyakorló köznevelési intézményben
       a pedagógusjelöltek mentorálását.
(3) A kollégiumi nevelőtanár a neveléssel-oktatással lekötött munkaidejét az (1) és (2) bekezdésben foglalt feladatokon
    túl teljesítheti az  iskolai vagy kollégiumi foglalkozáson részt nem vevő tanulók – étkezési, alvási és a  heti
    pihenőnapon, munkaszüneti  napon teljesített ügyeleti időn kívüli – folyamatos pedagógiai felügyeletébe tartozó
    egyes feladatoknak a rendes munkaidőn belül történő ellátásával is.
(4) Az  iskolai, kollégiumi könyvtárostanár, könyvtárostanító a  neveléssel-oktatással lekötött munkaidő keretében
    biztosítja a könyvtár nyitva tartását, a könyvtári órákat is.
(5) Az óvoda- vagy iskolapszichológus számára a neveléssel-oktatással lekötött munkaidőben
    a) a gyermekek, tanulók egyéni vagy csoportos szűrésével, vizsgálatával, konzultációval, tanácsadással
       kapcsolatos, továbbá
    b) a gyermekekkel, tanulókkal, pedagógusokkal és szülőkkel való hatékony együttműködés kialakítását célzó
       feladatok
    rendelhetők el.
(6) A  pedagógiai szakszolgálat intézményében alkalmazott pedagógus számára a  neveléssel-oktatással lekötött
    munkaidőben szakszolgálati közvetlen foglalkozással kapcsolatos feladatok rendelhetők el, amelyek közé tartozik:
    a) a gyermekek, tanulók vizsgálata,
    b) a gyermekek, tanulók egyéni vagy csoportos foglalkoztatása,
    c) a tanácsadás, valamint
    d) a gondozói tanfolyamok megtartása.
(7) A  pedagógiai, gyógypedagógiai asszisztens a  neveléssel-oktatással lekötött munkaidőben a  gyermek- vagy
    tanulócsoporttal való foglalkozást látja el.
(8) Részben kötetlen munkarendben történő foglalkoztatás esetén a  munkáltató a  neveléssel-oktatással lekötött
    munkaidő teljesítésének időpontját az  órarendben, valamint az  eseti helyettesítés elrendelésével határozza meg.
    Ennek során a tanítási évre, félévre, vagy nevelési évre szólóan – legfeljebb a kötött munkaidő mértékéig – előre is
    meghatározható a pedagógus esetleges többlettanításra beosztásának rendje.


**81. §** [A munkahelyen töltendő idő]
(1) A szabad felhasználású munkaidőben a munkavégzés helyét a pedagógus jogosult meghatározni.
(2) A  munkáltató határozza meg, hogy melyek azok a  feladatok, amelyeket a  pedagógusnak a  kötött munkaidőben
    a  nevelési-oktatási intézményben, pedagógiai szakszolgálat intézményben, és melyek azok a  feladatok, amelyeket
    az  intézményen kívül lehet teljesítenie. Ennek során indokolt esetben, mérlegelési jogkörében a  szabad
    felhasználású munkaidő tekintetében is előírhatja az intézményben történő munkavégzést.
(3) Az  esetleges többlettanításra igénybe vehető rendes munkaidő alatt a  pedagógus a  munkáltató feladatellátási
    helyén köteles tartózkodni.
**82. §** [Többlettanítás]
(1) A  pedagógus a  számára a  neveléssel-oktatással lekötött munkaidőn felül  további tanórai és egyéb foglalkozást,
    szakszolgálati közvetlen foglalkozást munkáltatói utasítás vagy megállapodás alapján láthat el (a  továbbiakban:
    többlettanítás).
(2) A többlettanítás oka lehet:
    a) eseti helyettesítés, ha a  betöltött munkakör feladatainak ellátása betegség, baleset vagy egyéb ok miatt
       váratlanul lehetetlenné vált,
    b) tartós helyettesítés, ha a  munkakör nincs betöltve, a  pályázati vagy álláshirdetési eljárás idejére, vagy
       sikertelen pályázati vagy álláshirdetési eljárás esetén.
(3) Eseti helyettesítés egy nevelési, tanítási  évben több alkalommal is elrendelhető, egybefüggő két hét eseti
    helyettesítést követően azonban az ugyanazon munkakört érintő helyettesítési feladatok csak tartós helyettesítéssel
    láthatók el. A  foglalkoztatott egy tanévben, nevelési  évben teljes munkaidő esetén legfeljebb hatvan órában,
    részmunkaidő esetén ennek időarányos részéig végezhet eseti helyettesítést.
(4) Ha a  feladatellátás más munkaszervezési eszközökkel nem oldható meg, a  pedagógus számára a  munkáltató
    a  munkakörére irányadó neveléssel-oktatással lekötött munkaidő mértékéig bármely okból, annak legfeljebb
    száztíz százalékáig kizárólag eseti helyettesítésre egyoldalúan rendelhet el többlettanítást.
(5) Az eseti helyettesítés óraszáma az egyes tanítási hetek között havi szinten átcsoportosítható.
(6) Ha a feladatellátás más munkaszervezési eszközökkel nem oldható meg, tartós helyettesítés keretében a pedagógus
    munkakörére meghatározott neveléssel-oktatással lekötött munkaidőn felül  további tanórai és egyéb foglalkozás,
    szakszolgálati közvetlen foglalkozás megtartására csak az  érintett pedagógus és a  munkáltató írásba foglalt,
    legfeljebb az adott nevelési év vagy a tanítási év végéig szóló megállapodása alapján kerülhet sor.
(7) Ha a  neveléssel-oktatással lekötött munkaidőben vagy végrehajtási rendeletben meghatározott esetben azon felül
    tanórai és egyéb foglalkozások elrendelése érinti a  munkáltató által beosztható munkaidő-részre vonatkozóan
    előzetesen közölt munkaidő-beosztást, a  munkaidő-beosztás módosítását a  munkáltatónak az  elrendelt
    munkavégzés megkezdését megelőzően legalább negyvennyolc órával korábban kell közölnie a  köznevelési
    foglalkoztatotti jogviszonyban állóval. Egyéb esetben a feladat azonnal is elrendelhető.
**83. §** [Rendkívüli munkavégzés]
(1) A  kötött munkaidőben foglalkoztatott számára a  munkáltató rendkívüli munkaidőben történő munkavégzést
    rendelhet el. Rendkívüli munkaidő
    a) a munkáltató által előírt munkaidő-beosztástól eltérő,
    b) a munkaidőkereten felüli,
    c) az elszámolási időszak alkalmazása esetén az ennek alapjául szolgáló heti munkaidőt meghaladó munkaidő,
       továbbá
    d) az ügyelet tartama.
(2) Naptári  évenként kétszázötven óra rendkívüli munkaidő rendelhető el. Ennek időarányos részét lehet elrendelni,
    ha a köznevelési foglalkoztatotti jogviszony
    a) év közben kezdődött,
    b) határozott időre jött létre, vagy
    c) alapján a munkavégzés részmunkaidőben vagy csökkentett munkaidőben történik.


(3) Vasárnapra vagy munkaszüneti napra rendkívüli munkaidő
a) a rendes munkaidőben e napon is foglalkoztatható köznevelési foglalkoztatotti jogviszonyban álló számára,
b) a tanulók tanulmányi, sport vagy művészeti versenyre, rendezvényre, munkaszüneti  naphoz kötődő
megemlékezésre kísérése érdekében, vagy
c) a (4) bekezdésben meghatározott esetben
rendelhető el.
(4) Nem korlátozott a  rendkívüli munkaidő elrendelése baleset, elemi csapás, súlyos kár, az  egészséget vagy
a környezetet fenyegető közvetlen és súlyos veszély megelőzése, elhárítása érdekében.
(5) A  rendkívüli munkaidőt a  köznevelési foglalkoztatotti jogviszonyban álló kérése esetén írásban kell elrendelni.
A (4) bekezdésben foglalt esetben az elrendelés utólag is írásba foglalható.

**84. §** [Ügyelet és készenlét]
(1) A  köznevelési foglalkoztatotti jogviszonyban álló a  beosztás szerinti  napi munkaidején kívül rendelkezésre
    állásra kötelezhető. A  munkáltató a  köznevelési foglalkoztatotti jogviszonyban álló számára meghatározhatja
    a  rendelkezésre állás helyét (a  továbbiakban: ügyelet), egyébként a  tartózkodási helyét a  rendelkezésre állási
    kötelezettség időtartama alatt a  köznevelési foglalkoztatotti jogviszonyban álló határozza meg oly módon, hogy
    a munkáltató utasítása esetén haladéktalanul rendelkezésre álljon (a továbbiakban: készenlét).
(2) A  köznevelési foglalkoztatotti jogviszonyban álló az  ügyelet, készenlét tartama alatt köteles munkára képes
    állapotát megőrizni és a munkáltató utasítása szerint munkát végezni.
(3) Négy órát meghaladó tartamú vagy vasárnapra avagy munkaszüneti napra
    a) ügyelet a kollégiumban a tanulók éjszakai felügyeletének megszervezése,
    b) ügyelet vagy készenlét a  pedagógiai, nevelési programban meghatározott tanulmányi kirándulás vagy más,
       nem az óvodában, iskolában, kollégiumban szervezett program megvalósítása,
    c) ügyelet vagy készenlét baleset, elemi csapás, súlyos kár, az egészséget vagy a környezetet fenyegető veszély
       megelőzése, elhárítása
    érdekében rendelhető el.
(4) Az  ügyelet tartama – a  többnapos iskolai kirándulás vagy külföldi nyelvtanulás kísérete esetét kivéve – nem
    haladhatja meg a  huszonnégy órát, amelybe az  ügyelet megkezdésének  napjára beosztott rendes vagy elrendelt
    rendkívüli munkaidő tartamát be kell számítani.
(5) A  készenlét havi tartama a  százhatvannyolc órát nem haladhatja meg, amelyet munkaidőkeret alkalmazása
    esetén átlagban kell figyelembe venni. A  köznevelési foglalkoztatotti jogviszonyban álló számára készenlét a  heti
    pihenőnap (heti pihenőidő) tartamára havonta legfeljebb négy alkalommal rendelhető el.
(6) Az  ügyelet, készenlét tartamát és időpontját legalább egy héttel korábban közölni kell. Az  ügyeletet, készenlétet
    a  köznevelési foglalkoztatotti jogviszonyban álló kérése esetén írásban kell elrendelni. A  (3)  bekezdés c)  pontjában
    foglalt esetben az elrendelés utólag is írásba foglalható.
**85. §** [Egyéb feladatok ellátására fordítandó idő]
(1) Ha a Mesterpedagógus fokozatba besorolt pedagógus
    a) országos pedagógiai-szakmai ellenőrzésben vesz részt,
    b) a pedagógusok minősítő vizsgáján vagy minősítési eljárásában szakértőként vesz részt vagy
    c) szaktanácsadói, vagy pedagógiai-szakmai szolgáltatási feladatokat lát el,
    végrehajtási jogszabályban meghatározott munkaidő-kedvezményben részesül.
(2) A  Kutatótanár fokozatba besorolt pedagógus végrehajtási jogszabályban meghatározott munkaidő-
    kedvezményben részesül.
(3) Az érettségi vizsga lebonyolításában felügyelő vagy kérdező tanárként történő részvételhez kapcsolódóan, továbbá
    az  érettségi vizsga vizsgabizottságának elnöki, az  emelt szintű érettségi vizsga tantárgyi bizottságának elnöki, tagi
    feladatai ellátása esetén a  pedagógust – ha nem a  feladatellátási helyéül szolgáló nevelési-oktatási intézményben
    végzi e feladatokat – végrehajtási jogszabályban meghatározott munkaidő-kedvezmény illeti meg.


**86. §** [Munkaközi szünet]
(1) A  köznevelési foglalkoztatotti jogviszonyban álló részére, ha a  beosztás szerinti vagy a  rendkívüli munkaidő
    egybefüggő tartama
    a) a hat órát meghaladja, húsz perc,
    b) a kilenc órát meghaladja, további huszonöt perc
    munkaközi szünetet kell biztosítani.
(2) Kollektív szerződés vagy a  munkáltató a  köznevelési foglalkoztatotti jogviszonyban álló számára legfeljebb hatvan
    perc munkaközi szünetet biztosíthat.
(3) A munkaközi szünetet iskolában az órarend figyelembe vételével, a munkavégzés megszakításával kell kiadni.
(4) A munkaközi szünetet legalább három, legfeljebb hat óra munkavégzést követően kell kiadni, iskolában az óraközi
    szünetben, vagy a kötött munkaidőnek a neveléssel-oktatással lekötött munkaidőn felüli részében.
(5) A  munkaközi szünetet a  munkáltató jogosult több részletben is kiadni. Ebben az  esetben az  (1)  bekezdésben
    foglaltaktól eltérhet, de egy részletnek legalább húsz perc tartamúnak kell lennie.
(6) Kollektív szerződés előírhatja, hogy a munkaközi szünetet a munkaidő részeként kell számításba venni.
**87. §** [Napi pihenőidő]
(1) A  köznevelési foglalkoztatotti jogviszonyban állónak a  napi munka befejezése és a  következő munkanapi
    munkakezdés között legalább tizenegy óra egybefüggő pihenőidőt (napi pihenőidő) kell biztosítani.
(2) A  készenlétet követően nem kell pihenőidőt beosztani, ha a  köznevelési foglalkoztatotti jogviszonyban álló
    a készenlét ideje alatt munkát nem végzett.
**88. §** [Heti pihenőidő, heti pihenőnap]
(1) Hetenként két pihenőnapot (heti pihenőnap) kell beosztani. Általános munkarend esetén a  vasárnap, továbbá
    a szombat vagy a munkaszüneti napok körüli, a foglalkoztatáspolitikáért felelős miniszter rendeletével megállapított
    munkarend szerinti más nap minősül heti pihenőnapnak.
(2) Egyenlőtlen munkaidő-beosztás esetén
    a) a heti pihenőnapok egyenlőtlenül is beoszthatók,
    b) hat egybefüggő munkanapot követően legalább egy heti pihenőnapot be kell osztani.
(3) A  foglalkoztatáspolitikáért felelős miniszter által  évenként kiadott, az  általános munkarendben foglalkoztatott
    munkavállalók munkaidő-beosztásának a  munkaszüneti  napok miatti változtatását szabályozó rendeletet
    a köznevelésben foglalkoztatottra is alkalmazni kell.
**89. §** [Védett köznevelési foglalkoztatotti jogviszonyban állók munkaideje]
(1) Rendkívüli munkaidő
    a) a köznevelési foglalkoztatotti jogviszonyban álló számára várandóssága megállapításától gyermeke
       hároméves koráig,
    b) a gyermekét egyedül nevelő köznevelési foglalkoztatotti jogviszonyban álló számára gyermeke hároméves
       koráig, vagy
    c) a munkáltató által a  munkakörre vagy a  köznevelési foglalkoztatotti jogviszonyban állóra megállapított
       egészségkárosító kockázat esetén
    nem rendelhető el.
(2) Rendkívüli munkaidő a  gyermekét egyedül nevelő köznevelési foglalkoztatotti jogviszonyban álló számára
    gyermeke hároméves korától négyéves koráig – a baleset, elemi csapás, súlyos kár, az egészséget vagy a környezetet
    fenyegető közvetlen és súlyos veszély megelőzése, elhárítása érdekében elrendelt rendkívüli munkavégzést kivéve –
    csak hozzájárulásával rendelhető el.
(3) Az (1) bekezdésben meghatározott köznevelési foglalkoztatotti jogviszonyban álló
    a) számára a munkaidő egyenlőtlenül csak írásbeli hozzájárulása alapján osztható be,
    b) heti pihenőidejének beosztására a 88. § (2) bekezdése nem alkalmazható.
(4) Éjszakai munka
    a) a köznevelési foglalkoztatotti jogviszonyban álló számára várandóssága megállapításától gyermeke
       hároméves koráig, vagy
    b) a gyermekét egyedül nevelő köznevelési foglalkoztatotti jogviszonyban álló számára gyermeke hároméves
       koráig
    nem osztható be.


(5) Éjszakai munka
a) a nő számára gyermeke hároméves korától tízéves koráig, vagy
b) a gyermekét egyedül nevelő köznevelési foglalkoztatotti jogviszonyban álló számára gyermeke hároméves
korától tízéves koráig
csak írásbeli hozzájárulásával osztható be.
(6) Éjszakai munka elrendelése esetén a  beosztás szerinti  napi munkaidő a  munkáltató által a  munkakörre vagy
a  köznevelési foglalkoztatotti jogviszonyban állóra megállapított egészségkárosító kockázat fennállásakor
a nyolc órát nem haladhatja meg.

**90. §** [A szabadság mértéke]
(1) A  köznevelési foglalkoztatotti jogviszonyban állónak a  munkában töltött idő alapján minden  naptári  évben
    szabadság jár, amely
    a) alapszabadságból,
    b) szülői szabadságból,
    c) apasági szabadságból és
    d) a (6)–(8) bekezdésben és (11) és (12) bekezdésben meghatározott pótszabadságból
    áll.
(2) Munkában töltött időnek minősül az (1) bekezdés alkalmazásában
    a) a munkaidő-beosztás alapján történő munkavégzési kötelezettség alóli mentesülés,
    b) a szabadság, ideértve az apasági és a szülői szabadságot is,
    c) a szülési szabadság,
    d) a gyermek gondozása céljából igénybe vett fizetés nélküli szabadság első hat hónapjának,
    e) a tényleges önkéntes tartalékos katonai szolgálatteljesítés három hónapot meg nem haladó,
    f ) a munkavégzés alóli mentesülésnek a 71. § (1) bekezdésében meghatározott
    tartama.
(3) Az  alapszabadság mértéke  évi ötven munkanap, amelyből a  munkáltató legfeljebb tizenöt munkanapot igénybe
    vehet
    a) a nevelési-oktatási intézmény tevékenységi körébe tartozó nevelés, oktatás, gyermekfelügyelet, a pedagógiai
       szakszolgálati intézmény tevékenységi körébe tartozó pedagógiai szakszolgálati tevékenység céljára,
    b) továbbképzés, foglalkoztatást elősegítő képzés céljából, vagy
    c) ha a  pedagógus szabadságát részben vagy egészben a  szorgalmi időben, óvodapedagógus esetében
       – a július 1-jétől augusztus 31-éig tartó időszak kivételével – a nevelési évben adják ki.
(4) A  köznevelési foglalkoztatotti jogviszonyban állót gyermeke hároméves koráig összesen negyvennégy munkanap
    szülői szabadság illeti meg. A  szülői szabadság igénybevételének feltétele, hogy a  köznevelési foglalkoztatotti
    jogviszony egy éve fennálljon.
(5) Az apa gyermeke születése esetén tíz munkanap szabadságra (apasági szabadság) jogosult. Az apasági szabadságra
    a köznevelési foglalkoztatotti jogviszonyban álló akkor is jogosult, ha a gyermeke halva születik, vagy meghal.
(6) A  nagyszülő unokája születése esetén öt munkanap pótszabadságot vehet igénybe legkésőbb a  születést követő
    második hónap végéig, amelyet kérésének megfelelő időpontban kell kiadni.
(7) A  köznevelési foglalkoztatotti jogviszonyban álló részére első házassága megkötése alkalmából legkésőbb
    a házasságkötést követő második hónap végéig öt munkanap pótszabadság jár.
(8) A köznevelési foglalkoztatotti jogviszonyban állónak, ha
    a) megváltozott munkaképességű személy,
    b) fogyatékossági támogatásra jogosult, vagy
    c) vakok személyi járadékára jogosult,
    évenként öt munkanap pótszabadság jár.
(9) A  köznevelési foglalkoztatotti jogviszonyban álló részére, ha köznevelési foglalkoztatotti jogviszonya  év közben
    kezdődött vagy szűnt meg, a  szabadság időarányos része jár. Ettől eltérően, az  időarányosság nem vonatkozik
    az apasági és a szülői szabadságra.
(10) A fél napot elérő töredéknap egész munkanapnak számít.


(11) A köznevelési foglalkoztatotti jogviszonyban állónak a tizenhat évesnél fiatalabb
a) egy gyermeke után kettő,
b) két gyermeke után négy,
c) kettőnél több gyermeke után összesen hét
munkanap pótszabadság jár.
(12) A  (11)  bekezdés szerinti pótszabadság fogyatékos gyermekenként két munkanappal nő, ha a  munkavállaló
gyermeke fogyatékos.
(13) A pótszabadságra való jogosultság szempontjából a gyermeket először a születésének évében, utoljára pedig abban
az évben kell figyelembe venni, amelyben a tizenhatodik életévét betölti.

**91. §** [A szabadság kiadása]
(1) A  szabadságot természetben kell kiadni. Ettől eltérően, a  köznevelési foglalkoztatotti jogviszony megszűnésekor,
    ha a munkáltató az arányos szabadságot nem adta ki, azt – az apasági szabadság és a szülői szabadság kivételével –
    meg kell váltani.
(2) A  szabadságot – a  köznevelési foglalkoztatotti jogviszonyban álló előzetes meghallgatása után – a  munkáltató
    az iskolai szünetben, óvodában július 1-jétől augusztus 31-éig tartó időszakban adja ki.
(3) A  munkáltató  évente hét munkanap szabadságot – a  köznevelési foglalkoztatotti jogviszony első három hónapját
    kivéve – legfeljebb két részletben a  köznevelési foglalkoztatotti jogviszonyban álló legalább öt munkanappal
    korábban közölt kérésének megfelelő időpontban köteles kiadni.
(4) A  szabadságot – az  apasági szabadságot és a  szülői szabadságot kivéve – esedékességének  évében kell kiadni.
    Az  esedékesség  évében kell kiadottnak tekinteni a  szabadságot, ha igénybevétele az  esedékesség  évében
    megkezdődik és a szabadság következő évben kiadott része nem haladja meg az öt munkanapot.
(5) A (4) bekezdésben foglaltaktól eltérően
    a) az apasági szabadságot legkésőbb a  gyermek születését követő, vagy gyermek örökbefogadása esetén
       legkésőbb az  örökbefogadást engedélyező határozat véglegessé válását követő második hónap végéig
       a köznevelési foglalkoztatotti jogviszonyban álló kérésének megfelelő időpontban, legfeljebb két részletben
       kell kiadni,
    b) szülői szabadságot a  köznevelési foglalkoztatotti jogviszonyban álló gyermeke hároméves koráig terjedő
       időszakban, kérésének megfelelő időpontban kell kiadni.
(6) A munkáltató kivételesen fontos köznevelési érdek vagy a működését közvetlenül és súlyosan érintő ok esetén
    a) a szabadság kiadását – az apasági szabadságot kivéve – legfeljebb hatvan nappal elhalaszthatja,
    b) a köznevelési foglalkoztatotti jogviszonyban álló már megkezdett szabadságát – az  apasági szabadságot és
       a szülői szabadságot kivéve – megszakíthatja,
    c) a szabadság egynegyedét legkésőbb az esedékességet követő év július 31-ig adhatja ki.
(7) A  munkáltató a  (6)  bekezdés szerinti intézkedését írásban indokolja, továbbá a  (6)  bekezdés a)  pontja szerinti
    esetben a kiadás általa javasolt időpontját egyidejűleg közli a köznevelési foglalkoztatotti jogviszonyban állóval.
(8) A  köznevelési foglalkoztatotti jogviszonyban állónak a  kiadás időpontjának módosításával vagy a  megszakítással
    összefüggésben felmerült kárát és költségeit a munkáltató köteles megtéríteni.
(9) A szabadságot – az adott munkanapra beosztott munkaidő óraszámától függetlenül – a munkaidő-beosztás szerinti
    munkanapokra kell kiadni és munkanapban kell nyilvántartani.
(10) A  szabadság és a  betegszabadság kiadásával kapcsolatos közlési, nyilvántartási, elszámolási szabályokat
    végrehajtási jogszabály tartalmazza.
**92. §** [Betegszabadság]
(1) A  munkáltató a  köznevelési foglalkoztatotti jogviszonyban álló számára a  betegség miatti keresőképtelenség
    tartamára naptári évenként tizenöt munkanap betegszabadságot ad ki.
(2) Az  (1)  bekezdésben foglaltaktól eltérően nem jár betegszabadság a  társadalombiztosítási szabályok szerinti
    üzemi baleset és foglalkozási betegség miatti keresőképtelenség, valamint a  veszélyeztetett várandósság miatti
    keresőképtelenség tartamára.
(3) Év közben kezdődő köznevelési foglalkoztatotti jogviszony esetén a köznevelési foglalkoztatotti jogviszonyban álló
    a betegszabadság arányos részére jogosult. Ennek alkalmazása során a 90. § (10) bekezdése megfelelően irányadó.
(4) A betegszabadság kiadásánál a 91. § megfelelően alkalmazandó.


**93. §** [Szülési szabadság]
(1) Az  anya egybefüggő huszonnégy hét szülési szabadságra jogosult azzal, hogy ebből két hetet köteles igénybe
    venni.
(2) A  szülési szabadság annak a  köznevelési foglalkoztatotti jogviszonyban állónak is jár, aki a  gyermeket az  anya
    egészségi állapota vagy halála miatt végrehajtható bírósági ítélet vagy végrehajtható gyámhatósági határozat
    alapján gondozza.
(3) A szülési szabadságot – eltérő megállapodás hiányában – úgy kell kiadni, hogy legfeljebb négy hét a szülés várható
    időpontja elé essen.
(4) A  szülési szabadság igénybe nem vett részét, ha a  gyermeket a  koraszülöttek ápolására fenntartott intézetben
    gondozzák, a  szülést követő egy  év elteltéig a  gyermeknek az  intézetből történt elbocsátása után is igénybe lehet
    venni.
(5) A szülési szabadság megszűnik:
    a) a gyermek halva születése esetén,
    b) ha a gyermek meghal, a halált követő tizenötödik napon,
    c) ha a  gyermeket – jogszabályban foglaltak szerint – ideiglenes hatállyal elhelyezték, nevelésbe vették,
       továbbá harminc  napot meghaladóan bentlakásos szociális intézményben helyezték el, a  gyermek
       elhelyezését követő napon.
(6) Az (5) bekezdésben megjelölt esetben a szabadság tartama – a szülést követően – hat hétnél rövidebb nem lehet.
(7) A  szülési szabadság tartamát a  kifejezetten munkavégzéshez kapcsolódó jogosultságot kivéve, munkában töltött
    időnek kell tekinteni.
**94. §** [Fizetés nélküli szabadság]
(1) A  köznevelési foglalkoztatotti jogviszonyban álló gyermeke harmadik életéve betöltéséig – a  gyermek gondozása
    céljából – fizetés nélküli szabadságra jogosult, amelyet a  köznevelésben foglalkoztatott kérésének megfelelő
    időpontban kell kiadni. A  gyermek gondozása céljából adott fizetés nélküli szabadság megszűnik a  93.  §
    (5) bekezdésében meghatározott esetekben.
(2) A  köznevelési foglalkoztatotti jogviszonyban állónak gyermeke személyes gondozása érdekében fizetés nélküli
    szabadság jár a  gyermek tizedik életéve betöltéséig a  gyermekgondozási segély, gyermekgondozást segítő ellátás
    folyósításának tartama alatt.
(3) A  köznevelési foglalkoztatotti jogviszonyban álló – örökbe fogadott gyermeke gondozása céljából – a  gyermek
    gondozásba történő kihelyezésének kezdő időpontjától számított három  évig, három  évesnél idősebb gyermek
    esetén hat hónapig fizetés nélküli szabadságra jogosult, amelyet a  köznevelési foglalkoztatotti jogviszonyban álló
    kérésének megfelelő időpontban kell kiadni.
(4) A  köznevelési foglalkoztatotti jogviszonyban álló a  kötelező egészségbiztosítás ellátásairól szóló 1997.  évi
    LXXXIII.  törvény (a  továbbiakban: Ebtv.) 42/G.  §-a szerinti gyermekgondozási díj időtartamára fizetés nélküli
    szabadságra jogosult.
(5) A  köznevelési foglalkoztatotti jogviszonyban állónak hozzátartozója tartós – előreláthatólag harminc  napot
    meghaladó – személyes ápolása céljából, az  ápolás idejére, de legfeljebb két  évre fizetés nélküli szabadság jár.
    A tartós ápolást és annak indokoltságát az ápolásra szoruló személy kezelőorvosa igazolja.
(6) A  köznevelési foglalkoztatotti jogviszonyban állónak fizetés nélküli szabadság jár a  tényleges önkéntes tartalékos
    katonai szolgálatteljesítés tartamára.
(7) A  köznevelési foglalkoztatotti jogviszonyban állónak – kérelmére – a  külszolgálat időtartamára fizetés nélküli
    szabadságot kell engedélyezni, ha költségvetési szervvel munkavégzésre irányuló jogviszonyban álló házastársa,
    élettársa külszolgálatot teljesít.
(8) A  legalább Pedagógus II. fokozatot elért pedagógus tízévenként – tudományos kutatáshoz, vagy szakmai
    továbbképzésen való részvételhez – legfeljebb egy  évi fizetés nélküli szabadságot (a  továbbiakban: alkotói
    szabadság) vehet igénybe. Ha az  alkotói szabadságot a  pedagógus egy  évnél rövidebb időtartamra kérte, az  nem
    hosszabbítható meg és a  fennmaradó rész későbbi időpontban nem vehető igénybe. Az  alkotói szabadság
    időpontja a munkáltató döntése alapján június 15. és augusztus 31. között kezdődhet.


(9) A  köznevelési foglalkoztatotti jogviszonyban álló az  (1)–(7)  bekezdés szerinti fizetés nélküli szabadság
igénybevételét legalább tizenöt nappal, az alkotói szabadságot annak kezdete kérelmezett időpontját megelőzően
legalább három hónappal korábban írásban köteles bejelenteni. A  fizetés nélküli szabadság annak lejáratakor,
vagy – tényleges önkéntes tartalékos katonai szolgálatteljesítés tartamára szóló fizetés nélküli szabadságot
kivéve  – a  köznevelési foglalkoztatotti jogviszonyban álló által megjelölt időpontban, de legkorábban a  szabadság
megszüntetésére irányuló jognyilatkozat közlésétől számított harmincadik napon szűnik meg.
(10) A felek az (1)–(9) bekezdésben foglalt eseteken kívül is megállapodhatnak fizetés nélküli szabadság biztosításáról.

**95. §** [A munkaidő nyilvántartása]
(1) A munkáltató nyilvántartja a kötött munkaidőben foglalkoztatottak
    a) rendes és rendkívüli munkaideje,
    b) ügyelete, készenléte,
    c) szabadsága, betegszabadsága, valamint az egyéb jogszerű és a jogellenes távollétei
    tartamát.
(2) A  nyilvántartásból  naprakészen megállapíthatónak kell lennie a  teljesített rendes és rendkívüli munkaidő, valamint
    a készenlét és ügyelet kezdő és befejező időpontjának is.
(3) Az  (1)  bekezdés a)  pontja szerinti nyilvántartás – a  (2)  bekezdésben foglaltaktól eltérően – az  írásban közölt
    munkaidő-beosztás hónap végén történő igazolásával és a változás naprakész feltüntetésével is vezethető.
(4) Részben kötetlen vagy kötetlen munkarendben történő foglalkoztatás esetén az  (1)–(3)  bekezdésben foglaltakat
    nem kell alkalmazni, de a munkáltató köteles nyilvántartani
    a) az általa beosztott munkaidőt, beleértve a  neveléssel-oktatással lekötött munkaidőt, és az  eseti és a  tartós
       helyettesítés idejét is,
    b) a szabadság, betegszabadság, valamint az egyéb jogszerű és jogellenes távollétek idejét, továbbá
    c) az ügyeletet és készenlétet.
(5) Részben kötetlen vagy kötetlen munkarendben történő foglalkoztatás esetén a  (4)  bekezdés a)  pontjában foglalt
    adatok nyilvántartására az osztálynapló is elfogadható.

### 13. A besorolás és a havi illetmény, az egyéb juttatások, a munkavégzés hiányában fizetendő díjazás,

### az illetmény védelme

**96. §** [Az előmenetel]
(1) E törvény biztosítja a pedagógus-munkakörben foglalkoztatottak számára a pedagógus életpályán való előmenetel
    lehetőségét.
(2) Ha a nevelő-oktató munkát közvetlenül segítő munkakört betöltő
    a) pedagógus szakképesítéssel vagy szakképzettséggel rendelkezik, az (1) bekezdés szerint,
    b) nem rendelkezik pedagógus szakképzettséggel, a 99. § szerint
    jogosult besorolásra és a havi illetményre.
**97. §** [A pedagógus fokozatok]
(1) A  pedagógus, valamint a  pedagógus szakképesítéssel vagy szakképzettséggel rendelkező nevelő-oktató munkát
    közvetlenül segítő munkakörben foglalkoztatott az  általa megszerzett legmagasabb, a  munkakör ellátásához
    e törvényben előírt iskolai végzettség, valamint állam által elismert szakképesítés, szakképzettség, továbbá a nevelő,
    oktató munkája ellátásához közvetlenül kapcsolódó, azt közvetlenül segítő doktori cím, tudományos fokozat,
    valamint akadémiai tagság, szakmai gyakorlat, publikációs tevékenység, minősítő vizsga és a  minősítési eljárás
    keretében elnyert minősítés alapján
    a) Gyakornok,
    b) Pedagógus I.,
    c) Pedagógus II.,
    d) Mesterpedagógus,
    e) Kutatótanár
    fokozatokat érheti el.


(2) Az (1) bekezdés
a) b) pontja szerinti pedagógus fokozat megszerzése kötelező,
b) d) és e)  pontja szerinti pedagógus fokozatok megszerzése a  munkakörbe nem tartozó, végrehajtási
jogszabályban meghatározott  további szakmai feladatok vállalása mellett, a  feladathoz kapcsolódóan
határozatlan vagy határozott időre szólóan lehetséges.
(3) A pedagógus szakképesítéssel, szakképzettséggel rendelkező nevelő-oktató munkát közvetlenül segítő munkakört
betöltő köznevelési foglalkoztatotti jogviszonyban vagy munkaviszonyban álló legfeljebb Pedagógus II. fokozatba
sorolható. Ha a  nevelő-oktató munkát közvetlenül segítő munkakörben foglalkoztatottat korábban pedagógus-
munkakörben alkalmazták és Pedagógus II. fokozatnál magasabb fokozatot ért el, havi illetményét, munkabérét
a Pedagógus II. fokozatnak megfelelően kell megállapítani.
(4) A szakmai gyakorlatként figyelembe vehető időket végrehajtási rendelet határozza meg.
(5) A  minősítés végrehajtási jogszabályban meghatározott minősítő vizsgán, minősítési, vagy pályázati eljárásban való
részvétellel történik. A  minősítés során a  pedagóguskompetenciákhoz kapcsolódó indikátorok alapján minősítő
bizottság értékeli a  pedagógus tevékenységét. A  minősítő bizottság a  pedagógus teljes körű tevékenységét,
különösen a  végrehajtási rendeletekben és a  pedagógus munkaköri leírásában megfogalmazott kötelezettségek
teljesítését vizsgálja.
(6) Ha a  gyakornok a  megismételt minősítő vizsgán „nem felelt meg” minősítést kapott, köznevelési foglalkoztatotti
jogviszonya e  törvény erejénél fogva a  minősítő vizsga vagy a  megismételt minősítési eljárás eredményének
közlését követő hónap első napján megszűnik.
(7) A  pedagógus, valamint a  pedagógus szakképesítéssel vagy szakképzettséggel rendelkező nevelő-oktató munkát
közvetlenül segítő munkakörben foglalkoztatott a  minősítő vizsga és a  minősítési eljárás hibás vagy valótlan
ténymegállapításának, személyiségi jogát sértő megállapításának megsemmisítését a minősítés közlésétől számított
harminc napon belül a bíróságtól kérheti.
(8) A  sikeres minősítés alapján a  pedagógust, valamint a  pedagógus szakképesítéssel vagy szakképzettséggel
rendelkező nevelő-oktató munkát közvetlenül segítő munkakörben foglalkoztatottat a sikeres minősítésről kiállított
okirat dátumát követő január 1-jén vagy szeptember 1-jén kell előre sorolni a következő fokozatba.
(9) A  nevelő-oktató munkát közvetlenül segítő munkakört betöltők minősítésére nézve végrehajtási jogszabályban
a pedagógusokétól eltérő tartalmú követelmények, eljárás állapítható meg.
(10) A  pedagógus előmeneteli rendszer hatálya alá nem tartozó, pedagógus szakképzettséggel rendelkező,
jogszabályban meghatározott személy az  (1)  bekezdés szerinti fokozatot önkéntesen, címzetes fokozatként
szerezheti meg. A  címzetes fokozat az  azt megszerző személy munkavégzését megalapozó jogviszonyát nem
módosítja, de azt a  pedagógus előmeneteli rendszer hatálya alá kerülés esetén a  besoroláskor az  (1)  bekezdésben
foglalt fokozattal azonosnak kell tekinteni.

**98. §** [A pedagógus havi illetménye]
(1) A  munkáltató a  pedagógus, valamint a  pedagógus szakképesítéssel vagy szakképzettséggel rendelkező
    nevelő-oktató munkát közvetlenül segítő munkakörben foglalkoztatott havi illetményét a  97.  § (1)  bekezdése
    szerinti fokozata alapján az  a)  pontban foglalt összegben vagy a  b)–e)  pontok szerinti illetménysávokon belül
    állapítja meg. A havi illetmény összege
    a) Gyakornok esetén: a Kormány által rendeletben megállapított összeg,
    b) Pedagógus I. esetén 410.000 Ft-tól 1.065.000 Ft-ig terjedhet,
    c) Pedagógus II. esetén 430.000 Ft-tól 1.135.000 Ft-ig terjedhet,
    d) Mesterpedagógus esetén 520.000 Ft-tól 1.365.000 Ft-ig terjedhet,
    e) Kutatótanár esetén 640.000 Ft-tól 1.470.000 Ft-ig terjedhet.
(2) A  munkáltatói jogkör gyakorlója az  (1)  bekezdésben meghatározott keretek között az  alábbi szempontok
    mérlegelése alapján állapítja meg a havi illetményt:
    a) a szakmai gyakorlati idő mértéke,
    b) a munkakör ellátásához a  besorolás alapjául szolgáló iskolai végzettség, szakképesítés, szakképzettség
       melletti, a  kinevezésében feltüntetett  további, munkakörében hasznosítható szakképesítés, szakképzettség
       idegennyelv-ismeret megléte,
    c) a munkaköri feladatokon túl önkéntesen vállalt többletfeladatok, ideértve, ha a  köznevelési foglalkoztatotti
       jogviszonyban állót több köznevelési intézményben vagy több feladatellátási helyen foglalkoztatják,
    d) munkakörében végzett tevékenységéhez kapcsolódó, a fenntartó vagy a köznevelésért felelős miniszter által
       adott elismerés megléte,


e) a felelős gazdálkodás eredményeképp a munkáltató rendelkezésre álló forrás összege,
f ) a pedagógus által tanított tantárgyak száma,
g) a pedagógus munkakör munkaerőpiaci szempontból történő betölthetőségének lehetősége.
(3) A  munkáltató minden  évben köteles a  köznevelésért felelős miniszter rendeletében meghatározott szabályok
szerint értékelni a  pedagógus és a  pedagógus szakképesítéssel vagy szakképzettséggel rendelkező nevelő-oktató
munkát közvetlenül segítő munkakörben foglalkoztatott teljesítményét. Gyakornok esetén a teljesítményértékelést
nem kell lefolytatni. A  teljesítményértékelést írásba kell foglalni. A  munkáltató a  teljesítményértékelés
eredményének figyelembevételével a  pedagógus havi illetményét az  (1)  bekezdésben meghatározott illetménysáv
keretein belül a  43.  §-nak megfelelően határozhatja meg. Ha az  illetménysáv alsó és felső határa e  törvény
felhatalmazása alapján kormányrendeletben került meghatározásra, akkor a  munkáltató a  teljesítményértékelés
eredményének figyelembevételével a  pedagógus havi illetményét – a  kormányrendeletben meghatározott
illetménysáv alsó határára tekintet nélkül – az  (1)  bekezdésben meghatározott illetménysáv keretein belül
a 43. §-nak megfelelően határozhatja meg.
(4) Ha a  pedagógust, valamint a  pedagógus szakképesítéssel vagy szakképzettséggel rendelkező nevelő-oktató
munkát közvetlenül segítő munkakörben foglalkoztatottat a  naptári  év első  napján magasabb fokozatba kell
sorolni, erre tekintettel a  havi illetményét emelni kell legalább a  következő fokozathoz tartozó illetménysáv alsó
határát képező összegig.
(5) Ha a  pedagógus, valamint a  nevelő-oktató munkát közvetlenül segítő munkakörben foglalkoztatott köznevelési
foglalkoztatotti jogviszonyban álló
a) a Kormány rendeletében meghatározott kedvezményezett településen vagy felzárkózó településen lévő
köznevelési feladatellátási helyen dolgozik, vagy
b) az a)  pont hatálya alá nem tartozó településen dolgozik, és a  feladatellátási helyen a  hátrányos
helyzetű gyermekek, tanulók, vagy a  halmozottan hátrányos helyzetű gyermekek, tanulók külön vagy
együttesen számított aránya eléri a  tíz százalékot, és a  pedagógus a  nevelési-oktatási intézmények
működéséről és a  köznevelési intézmények névhasználatáról szóló miniszteri rendeletben meghatározott
képességkibontakoztató, integrációs felkészítés vagy óvodai fejlesztő program keretébe tartozó feladatokat
lát el,
a havi illetményének pótlék és egyes köznevelési feladatokért járó megbízási díj nélküli összege húsz százalékával
(esélyteremtési illetményrész) emelt összegű illetmény illeti meg. Ennek révén az illetmény összege meghaladhatja
az  (1)  bekezdés a)  pontja szerinti illetmény, illetve az  (1)  bekezdés b)–e)  pontja szerinti felső sávhatár összegét.
E  rendelkezés alkalmazandó abban az  esetben is, ha a  munkavégzésre a  munkáltató kinevezéstől eltérő
foglalkoztatásra irányuló utasítása alapján kerül sor.
(6) A havi illetményt száz forintra kerekítve kell megállapítani.
(7) Havi illetmény esetén az egy órára járó illetmény meghatározása során a havi illetmény összegét osztani kell
a) általános teljes napi munkaidő esetén: százhetvennégy órával,
b) általánostól eltérő teljes napi vagy részmunkaidő esetén: százhetvennégy óra időarányos részével.
(8) Az  egyházi és magán fenntartású köznevelési intézmény – a  (2)  bekezdésben foglaltaktól eltérően – a  pedagógus
havi illetményét az adott illetménysáv felső határánál magasabb összegben is megállapíthatja.

**99. §** [A nevelő-oktató munkát közvetlenül segítő munkakörben foglalkoztatott havi illetménye]
(1) A  pedagógus szakképesítéssel, szakképzettséggel nem rendelkező nevelő-oktató munkát közvetlenül segítő
    munkakört betöltőt legalább a  kötelező legkisebb munkabér, garantált bérminimum százhét százalékának
    megfelelő havi illetmény illeti meg. A  pedagógus szakképesítéssel, szakképzettséggel nem rendelkező
    nevelő-oktató munkát közvetlenül segítő munkakört betöltő illetménye megállapítása során a  98.  § (6) és
    (7) bekezdését alkalmazni kell.
(2) A nevelő-oktató munkát közvetlenül segítő munkakört betöltőre alkalmazni kell a 98. § (5) bekezdés a) pontját.
**100. §** [Havi illetmény a kinevezéstől eltérő foglalkoztatás esetén]
(1) A  köznevelési foglalkoztatotti jogviszonyban álló a  kinevezéstől eltérő munkakörben, munkahelyen vagy más
    munkáltatónál foglalkoztatás esetén az ellátott munkakörre előírt, de legalább a havi illetményre jogosult.
(2) A  68.  § (4)  bekezdése szerinti munkáltatói utasításon alapuló feladatellátás idejére a  köznevelési foglalkoztatotti
    jogviszonyban álló kormányrendeletben meghatározott mértékű illetményrészre jogosult.


**101. §** [Többlettanítási óradíj]
    A pedagógus számára tartós helyettesítésért a Kormány rendeletében meghatározott többlettanítási óradíj jár.
**102. §** [Egyes köznevelési feladatokért járó megbízási díj]
(1) A  pedagógust az  egyes köznevelési feladatok ellátásáért megillető díj (e § alkalmazásában a  továbbiakban:
    megbízási díj) mértéke a  Gyakornok fokozathoz tartozó havi illetményösszeg (e § alkalmazásában a  továbbiakban:
    alap) alapulvételével kerül megállapításra.
(2) A  megbízási díj a  nevelési-oktatási intézményben, a  többcélú köznevelési intézményben, valamint a  pedagógiai
    szakszolgálati intézményben igazgatói (főigazgatói) megbízás ellátása esetén az intézményben jogviszonyban álló
    a) legalább 1001 gyermek, tanuló esetén az alap 87%-a,
    b) 801 és 1000 gyermek, tanuló között az alap 82%-a,
    c) 601 és 800 gyermek, tanuló között az alap 76%-a,
    d) 401 és 600 gyermek, tanuló között az alap 66%-a,
    e) 251 és 400 gyermek, tanuló között az alap 54%-a,
    f ) 151 és 250 gyermek, tanuló között az alap 41%-a,
    g) legfeljebb 150 gyermek, tanuló esetén az alap 30%-a.
(3) A megbízási díj
    a) igazgató-helyettesi (főigazgató-helyettesi) megbízás ellátása esetén
       aa) legalább 1001 gyermek, tanuló esetén az alap 43,5%-a,
       ab) 801 és 1000 gyermek, tanuló között az alap 41%-a,
       ac) 601 és 800 gyermek, tanuló között az alap 38%-a,
       ad) 401 és 600 gyermek, tanuló között az alap 33%-a,
       ae) 251 és 400 gyermek, tanuló között az alap 27%-a,
       af ) 151 és 250 gyermek, tanuló között az alap 20,5%-a,
       ag) legfeljebb 150 gyermek, tanuló esetén az alap 15%-a,
    b) osztályfőnöki, kollégiumban csoportvezetői, alapfokú művészeti iskolában tanszakvezetői megbízás ellátása
       esetén az alap 6–16%-a, és
    c) munkaközösség-vezetői megbízás ellátása esetén az alap 3–6%-a.
(4) A  tagintézmény-igazgatót, intézményegység-vezetőt az  általuk vezetett tagintézmény, intézményegység
    (2) bekezdés szerint megállapított gyermek-, tanulólétszáma alapján számított igazgatói (főigazgatói) megbízási díj
    50%-a illeti meg.
(5) A  tagintézményigazgató-helyettest, intézményegységvezető-helyettest a  (4)  bekezdésben meghatározott
    tagintézmény-igazgatói, intézményegység-vezetői megbízási díj 50%-a illeti meg.
(6) A  (2)  bekezdés szerinti tanulói létszámot az  Nkt. 47.  § (7)  bekezdésének figyelembevételével, a  megbízási díj
    esedékességét megelőző október 1-jei gyermek- és tanulólétszám alapján kell megállapítani, melynek során
    az  enyhe értelmi fogyatékos, beszédfogyatékos vagy pszichés fejlődési zavarral küzdő sajátos nevelési igényű
    tanulót két gyermekként, a  mozgásszervi, érzékszervi (látási, hallási), középsúlyos értelmi fogyatékos, autizmus
    spektrum zavarral küzdő vagy halmozottan fogyatékos gyermeket, tanulót három gyermekként kell figyelembe
    venni.
(7) Egységes gyógypedagógiai, konduktív pedagógiai módszertani intézmény esetében a  (2)  bekezdés szerint
    megállapított gyermek-, tanulólétszámhoz az  utazó gyógypedagógusi, utazó konduktori hálózat által ellátott
    gyermekek, tanulók létszámát hozzá kell számítani.
(8) Pedagógiai szakszolgálati intézmények esetében a  (2)  bekezdés szerint megállapított gyermek-, tanulólétszámot
    a  megbízási díj esedékességét megelőző október 1-jei, KIRSTAT felületén rögzített ellátotti létszám alapján kell
    meghatározni.
(9) A munkáltató döntése alapján a pedagógiai-szakmai szolgáltatást nyújtó pedagógiai intézet
    a) igazgatója az alap 20–50%-a,
    b) igazgatóhelyettese az alap 10–25%-a
    közötti mértékű megbízási díjra jogosult.
**103. §** [Az illetménypótlék és az átalánydíj]
(1) A  köznevelési foglalkoztatotti jogviszonyban álló számára a  3.  melléklet A)  pontja szerinti eseti, továbbá B)  pontja
    szerinti tartós illetménypótlék jár.
(2) Az egy órára járó pótlék számítási alapjának meghatározásakor a 98. § (7) bekezdését kell megfelelően alkalmazni.


(3) Az ügyeletért és a készenlétért átalánydíj jár, amely magában foglalja a rendelkezésre állásért és a munkavégzésért
járó díjazást. Készenléti díj jár a készenlét teljes idejére, ügyeleti díj jár
a) a huszonkettő órától másnap reggel hat óráig tartó időszakban a ténylegesen mérhető munkavégzés idejére,
b) a hat és huszonkettő óra között teljesített ügyelet teljes időtartamára.
(4) Az egy órára járó átalánydíj mértéke a (6) bekezdés szerint meghatározott óradíj munkanapon
a) teljesített készenlét esetén 20%-a,
b) a (3) bekezdés a) pontja szerinti időszakban teljesített ügyelet esetén 50%-a,
c) a (3) bekezdés b) pontja szerinti időszakban teljesített ügyelet esetén 60%-a,
(5) Az  egy órára járó átalánydíj mértéke az  (6)  bekezdés szerint meghatározott óradíj heti pihenőnapon vagy
munkaszüneti napon
a) teljesített készenlét esetén 30%-a,
b) a (3) bekezdés a) pontja szerinti időszakban teljesített ügyelet esetén 60%-a,
c) a (3) bekezdés b) pontja szerinti időszakban teljesített ügyelet esetén,
ca) ha a  köznevelési foglalkoztatotti jogviszonyban álló kap az  ügyelet időtartamával legalább
megegyező másik pihenőidőt, 100%-a,
cb) ha a  köznevelési foglalkoztatotti jogviszonyban álló nem kap az  ügyelet időtartamával legalább
megegyező másik pihenőidőt, 150%-a.
(6) A (4) és (5) bekezdés szerinti egy órára járó óradíj megállapításához a köznevelési foglalkoztatotti jogviszonyban álló
havi illetményét
a) pedagógus esetén az  általa betöltött munkakörre az  1.  mellékletben meghatározott óraszám, többes
munkakör betöltése esetén a munkakörökhöz tartozó óraszámok átlaga,
b) nevelő-oktató munkát közvetlenül segítő munkakörben foglalkoztatott esetén harminc óra
4,33-mal szorzott összegével osztva kell meghatározni.
(7) Kollektív szerződés vagy munkáltatói szabályzat rendelkezése esetén a  munkáltató az  eseti pótlékot havi
átalányösszegben is megállapíthatja, valamint a  (3)–(6)  bekezdésben foglaltaktól a  köznevelési foglalkoztatotti
jogviszonyban álló javára eltérhet.

**104. §** [A vezetői teljesítmény elismerése, célfeladat ellátása]
(1) Az  igazgatót a  fenntartó, az  intézmény többi vezetőjét az  igazgató ösztönzési kereset-kiegészítésben részesítheti,
    amelynek  éves összege nem haladhatja meg a  vezetői megbízási díjjal számított  éves havi illetményének
    tíz százalékát.
(2) Az  igazgatót a  fenntartó, a  köznevelési foglalkoztatotti jogviszonyban állót az  igazgató jutalomban részesítheti,
    amelynek  éves összege vezető esetében nem haladhatja meg a  vezető vezetői megbízási díjjal számított  éves havi
    illetményének tizenöt százalékát, köznevelésben foglalkoztatott esetében éves havi illetményének tizenöt százalékát.
(3) A  munkáltató a  munkakörbe tartozó feladatokon kívüli, célhoz köthető feladatot állapíthat meg a  pedagógus
    részére, amelynek teljesítése a  munkakör ellátásából adódó általános munkaterhet jelentősen meghaladja
    (a továbbiakban: célfeladat). A célfeladat eredményes végrehajtásáért – a pedagógus havi illetményén felül, írásban,
    a  célfeladat teljesítésének igazolásakor – céljuttatás jár. Céljuttatás nem állapítható meg óradíjjal ellentételezett
    feladat ellátásáért.
(4) A  közszolgálati tisztviselők jogállásáról szóló 2011.  évi CXCIX.  törvény (a  továbbiakban: Kttv.) vagy a  kormányzati
    igazgatásról szóló 2018. évi CXXV. törvény (a továbbiakban: Kit.) szerinti célfeladat végrehajtásában a Kttv.-ben vagy
    a  Kit.-ben, valamint ezek végrehajtására kiadott rendeletben foglalt feltételekkel és korlátozásokkal a  köznevelési
    intézményben foglalkoztatott pedagógus is részt vehet és a  kormánytisztviselőkkel azonos feltételek szerint
    a célfeladat eredményes végrehajtásáért céljuttatásra jogosult.
(5) A  hivatal vagy az  oktatási központ a  pedagógus számára a  közalkalmazottak jogállásáról szóló 1992.  évi
    XXXIII.  törvénytől (a  továbbiakban: Kjt.), a  Kttv.-től vagy a  Kit.-től eltérően részben vagy egészben hazai vagy
    európai uniós forrásból finanszírozott projekt megvalósítására célfeladatot akkor is kitűzhet és céljuttatást akkor is
    megállapíthat, ha az adott feladat nem tartozik a hivatal vagy az oktatási központ közhatalmi, irányítási, ellenőrzési
    és felügyeleti hatáskörének gyakorlásával közvetlenül összefüggő, valamint ügyviteli feladatai közé.
**105. §** [A köznevelési foglalkoztatotti jutalom]
(1) Köznevelési foglalkoztatotti jutalom jár a  huszonöt-, harminc- és negyvenévi szakmai gyakorlattal rendelkező
    köznevelési foglalkoztatotti jogviszonyban állónak.


(2) A köznevelési foglalkoztatotti jutalom:
a) huszonöt év szakmai gyakorlat esetén kéthavi,
b) harminc év szakmai gyakorlat esetén háromhavi,
c) negyven év szakmai gyakorlat esetén öthavi,
a kifizetés esedékességekor érvényes, pótlék és megbízási díj nélküli havi illetményének megfelelő összeg.
(3) Ha a  köznevelési foglalkoztatotti jogviszonyban álló köznevelési foglalkoztatotti jogviszonya arra tekintettel
szűnt  meg, hogy a  köznevelési foglalkoztatotti jogviszonyban álló a  felmentés közlésének, vagy legkésőbb
a  felmentési idő kezdetének  napján nyugdíjasnak minősül, részére a  megszűnés  évében esedékessé váló
köznevelési foglalkoztatotti jutalmat az utolsó munkában töltött napon ki kell fizetni.
(4) Ha a köznevelési foglalkoztatotti jogviszonyban álló köznevelési foglalkoztatotti jogviszonya
a) áthelyezés vagy elbocsátás esete kivételével megszűnik és legkésőbb a  megszűnés időpontjában
nyugdíjasnak minősül,
b) felmentésére nyugdíjjogosultság megszerzésének indokával kerül sor, vagy
c) legalább harmincöt évi szakmai gyakorlattal rendelkezik,
a negyven  évhez kötődő köznevelési foglalkoztatotti jutalmat részére a  köznevelési foglalkoztatotti jogviszony
megszűnésekor ki kell fizetni.
(5) A  (4)  bekezdésben szereplő rendelkezést a  köznevelési foglalkoztatotti jogviszonyban álló örököse tekintetében
megfelelően alkalmazni kell akkor is, ha a  köznevelési foglalkoztatotti jogviszonyban álló köznevelési
foglalkoztatotti jogviszonya halála miatt szűnt meg.
(6) A szakmai gyakorlatot a Kormány rendeletében állapítja meg. A szakmai gyakorlati időbe bele kell számítani
a) az e  törvény hatálya alá tartozó munkáltatónál munkaviszonyban, közalkalmazotti jogviszonyban,
egészségügyi szolgálati jogviszonyban,
b) a Kjt. hatálya alá tartozó szervnél munkaviszonyban, közalkalmazotti jogviszonyban,
c) a köztisztviselők jogállásáról szóló 1992.  évi XXIII.  törvény (a  továbbiakban: Ktv.) hatálya alá tartozó szervnél
munkaviszonyban, közszolgálati jogviszonyban,
d) a Kttv., valamint 2010. július 6. és 2012. február 29. között a  kormánytisztviselők jogállásáról szóló

2010.  évi LVIII.  törvény (a  továbbiakban: Ktjv.) hatálya alá tartozó szervnél munkaviszonyban, közszolgálati,
kormányzati szolgálati, kormánytisztviselői jogviszonyban,
e) a bíróságnál és ügyészségnél szolgálati viszonyban, munkaviszonyban,
f ) a hivatásos nevelőszülői jogviszonyban és a nevelőszülői foglalkoztatási jogviszonyban,
g) a Ktv., a Ktjv., valamint a Kttv. hatálya alá tartozó szervnél ösztöndíjas foglalkoztatási jogviszonyban,
h) az állami vezetői szolgálati jogviszonyban,
i) a honvédelmi alkalmazottak jogállásáról szóló törvény szerinti honvédelmi alkalmazotti jogviszonyban,
j) a rendvédelmi feladatokat ellátó szervek hivatásos állományának szolgálati jogviszonyáról szóló törvény
szerinti hivatásos szolgálati jogviszonyban, valamint rendvédelmi igazgatási szolgálati jogviszonyban,
munkaviszonyban,
k) a Kit. hatálya alá tartozó munkáltatónál kormányzati szolgálati jogviszonyban, politikai szolgálati
jogviszonyban, biztosi jogviszonyban, ösztöndíjas jogviszonyban, illetve munkaviszonyban,
l) a honvédek jogállásáról szóló törvény szerinti hivatásos vagy szerződéses szolgálati viszonyban,
m) az állami tisztviselőkről szóló törvény hatálya alá tartozó munkáltatónál állami szolgálati jogviszonyban,
ösztöndíjas foglalkoztatási jogviszonyban, illetve munkaviszonyban
töltött időt.
(7) A  szakmai gyakorlat munkavégzési kötelezettséggel nem járó szünetelésének időszaka – kormányrendeletben
meghatározottak alapján – köznevelési foglalkoztatotti jutalomra jogosító időnek tekintendő.
(8) A közalkalmazotti jogviszonyban töltött időként és szakmai gyakorlatként is figyelembe vehető időszak csak egyszer
számítható be.
**106. §** [Kifizetés munkavégzés hiányában]
(1) A köznevelési foglalkoztatotti jogviszonyban állót távolléti díj illeti meg
a) a szabadság tartamára,
b) a kötelező orvosi vizsgálata tartamára,
c) a véradáshoz szükséges, legalább négy óra időtartamra,
d) a szoptató anya a  szoptatás első hat hónapjában  naponta kétszer egy, ikergyermekek esetén kétszer
két órára, a kilencedik hónap végéig naponta egy, ikergyermekek esetén naponta két órára,


e) hozzátartozója halálakor két munkanapra,
f ) kötelező pedagógus továbbképzés, továbbá a  felek megállapodása szerinti képzés, továbbképzés esetén,
a képzésben való részvételhez szükséges időre,
g) bíróság vagy hatóság felhívására, vagy az  eljárásban tanúként való személyes részvételhez szükséges
időtartamra,
h) ha a  munkáltató foglalkoztatási kötelezettségének – az  elháríthatatlan külső ok esetét kivéve – a  beosztás
szerinti munkaidőben nem tesz eleget (állásidő),
i) a munkáltatói utasítás megtagadása esetén előírt rendelkezésre állási kötelezettség teljesítésének ideje alatt.
(2) A  betegszabadság tartamára, ideértve a  munkaszüneti  napon fennálló keresőképtelenséget is, a  távolléti díj
hetven  százaléka jár. Nem illeti meg a  betegszabadság idejére díjazás, ha a  keresőképtelenségére tekintettel
táppénzben vagy baleseti táppénzben részesül, vagy egyébként munkaköre ellátására egészségi okból alkalmatlan.
(3) A köznevelési foglalkoztatotti jogviszonyban állót az apasági szabadság
a) első öt napjára az (1) bekezdés szerinti díjazás,
b) hatodik napjától az a) pont szerinti díjazás negyven százaléka
illeti meg.
(4) A  köznevelési foglalkoztatotti jogviszonyban álló a  szülői szabadság tartamára az  (1)  bekezdés szerinti díjazás
tíz százalékára jogosult, amelyet csökkenteni kell az  erre az  időszakra a  számára megfizetett, az  Ebtv. 42/A.  §
(1)  bekezdése vagy 42/E.  § (1)  bekezdése szerinti gyermekgondozási díj, a  családok támogatásáról szóló 1998.  évi
LXXXIV. törvény 20. § (1) bekezdése szerinti gyermekgondozást segítő ellátás összegével.
(5) A köznevelési foglalkoztatotti jogviszonyban állót, ha a munkáltató hozzájárulása alapján mentesül a munkavégzés
alól, a kiesett munkaidőre megállapodásuk szerint illeti meg díjazás.
(6) A távolléti díjat
a) az esedékessége időpontjában érvényes, a 98. § alapján megállapított havi illetmény, tartós pótlék, ügyeleti,
készenléti átalánydíj, egyes köznevelési feladatokért járó megbízási díj, ösztönzési keresetkiegészítés és
céljuttatás,
b) az esedékesség időpontját megelőző utolsó hat hónapra (a  továbbiakban: irányadó időszak) kifizetett eseti
pótlék, többlettanítási óradíj
figyelembevételével kell megállapítani.
(7) Az esedékesség időpontja
a) a távollét kezdő időpontja,
b) a végkielégítés tekintetében a  munkáltatói felmentés közlésének vagy a  köznevelési foglalkoztatotti
jogviszony munkáltató jogutód nélküli megszűnése miatti megszűnésének időpontja,
c) kártérítési felelősség megállapítása esetén a  kár bekövetkezésének időpontja, ha a  köznevelési
foglalkoztatotti jogviszony ezt megelőzően megszűnt, a megszűnés időpontja.
(8) A  (6)  bekezdés a)  pontjában meghatározott díjazást az  esedékesség időpontja szerinti összegben, ha pedig
a  távollét tartama során annak összege módosul, a  távollét módosítást követő tartamára a  módosított összegben
kell figyelembe venni. A  (6)  bekezdés a)  pontjában meghatározott díjazás meghatározott időszakra járó részének
számításánál a  díjazásnak az  így egy hónapra megállapított összegét osztani kell 174-gyel és szorozni kell
a meghatározott időszakra eső általános munkarend szerinti teljesítendő órák számával.
(9) A (6) bekezdés b) pontjában meghatározott díjazás vonatkozásában
a) a vasárnapi pótlékot a  távolléti díj kiszámításánál akkor kell figyelembe venni, ha a  köznevelési
foglalkoztatotti jogviszonyban álló az irányadó időszakban legalább a vasárnapok egyharmadában beosztás
szerinti munkaidejében munkát végzett,
b) az éjszakai bérpótlékot a  távolléti díj kiszámításánál akkor kell figyelembe venni, ha a  köznevelési
foglalkoztatotti jogviszonyban álló az  irányadó időszakban legalább a  beosztás szerinti munkaideje
harminc százalékának megfelelő tartamban éjszakai bérpótlékra jogosító időszakban végzett munkát,
c) a rendkívüli munkavégzés pótlékát és a többlettanítási óradíjat minden esetben figyelembe kell venni.
(10) A (6) bekezdés b) pontjában meghatározott díjazást az egy órára járó távolléti díj kiszámításánál úgy kell figyelembe
venni, hogy az irányadó időszakra kifizetett díjazás összegét osztani kell az irányadó időszakban, a beosztás szerinti
munkaidőben teljesített órák számával (osztószám).
(11) A távolléti díj megállapításakor a (6) bekezdés a) és b) pontja szerinti összegeket együttesen kell figyelembe venni.


(12) Ha az  irányadó időszakban illetmény-kifizetés nem történt, havi távolléti díjként a  (6)  bekezdés a)  pontja szerinti
díjazás kinevezés szerinti összegét kell figyelembe venni.
(13) Hat hónapnál rövidebb köznevelési foglalkoztatotti jogviszony esetén, a  távolléti díj számításakor irányadó
időszakként a  jogviszony fennállása alatti teljes  naptári hónapokat vagy hónapot kell figyelembe venni.
Teljes naptári hónap hiányában a (12) bekezdés szerint kell eljárni.

**107. §** [Az illetmény megállapítása és elszámolása]
(1) Az illetményt, a pótlékokat és a megbízási díjat, valamint a köznevelési foglalkoztatotti jogviszonyban álló számára
    megállapított egyéb juttatásokat (e § és a  108.  § alkalmazásában a  továbbiakban együtt: illetmény) forintban kell
    megállapítani és kifizetni.
(2) Az illetményt utalvány vagy fizetőeszköz helyettesítésére szolgáló más formában kifizetni nem lehet.
(3) A  köznevelési foglalkoztatotti jogviszonyban álló részére járó havi illetményt – eltérő megállapodás hiányában  –
    utólag, legalább havonta egy alkalommal kell elszámolni.
(4) A  kifizetett havi illetmény elszámolásáról a  tárgyhónapot követő hónap tizedik  napjáig írásbeli tájékoztatást
    kell adni, amelynek olyannak kell lennie, hogy a  köznevelési foglalkoztatotti jogviszonyban álló az  elszámolás
    helyességét, a levonások jogcímét és összegét ellenőrizni tudja.
(5) Ha a havi illetmény tárgyhónapra vonatkozó elszámolását követően bekövetkező ok miatt az elszámolás módosítása
    szükséges, a  tárgyhónapra vonatkozó elszámolás módosításáról a  köznevelési foglalkoztatotti jogviszonyban állót
    legkésőbb a következő havi illetmény elszámolásakor tájékoztatni kell. Az illetmény-különbözetet a következő havi
    illetménnyel egyidejűleg ki kell fizetni, vagy a munkáltató a többletkifizetést az előlegnyújtásból eredő követelésre
    vonatkozó szabályok szerint levonhatja.
(6) A  munkaidőkeret lejártakor a  köznevelési foglalkoztatotti jogviszonyban álló havi illetményét az  általános
    munkarend és a  napi munkaidő, valamint a  teljesített munkaidő alapulvételével el kell számolni. Ha ekkor
    az állapítható meg, hogy a köznevelési foglalkoztatotti jogviszonyban álló az elszámolt összegnél
    a) alacsonyabb összegű kifizetésben részesült, a  különbözetet számára a  következő havi illetménnyel ki kell
       fizetni,
    b) magasabb összegű kifizetésben részesült, a  különbözetre az  előlegnyújtásból eredő követelésre vonatkozó
       szabályokat kell megfelelően alkalmazni.
(7) A havi illetményt a tárgyhónapot követő hónap tizedik napjáig ki kell fizetni.
(8) Az  illetményt készpénzben vagy a  köznevelési foglalkoztatotti jogviszonyban álló által meghatározott fizetési
    számlára utalással kell kifizetni. Költségvetési intézménynek minősülő munkáltató esetén az  illetmény kifizetése
    kizárólag átutalással történhet.
(9) A  munkáltató viseli az  illetmény fizetési számlára történő átutalásának vagy készpénzben történő kifizetésének
    a  költségét, azzal, hogy az  illetmény külföldi fizetési számlára utalása esetén az  átutalás költsége a  munkáltatói
    jogkör gyakorlójának erre irányuló döntése alapján a köznevelési foglalkoztatotti jogviszonyban állót terheli.
(10) Az  illetmény számfejtésével és elszámolásával kapcsolatos részletes szabályokat – a  nem a  központosított
    illetményszámfejtés hatálya alá tartozó munkáltatókra vonatkozóan – kormányrendelet tartalmazza.
**108. §** [Az illetmény kifizetéséhez kapcsolódó polgári jogi rendelkezések]
(1) A Ptk. 6:47. § szerinti kamat a felek megállapodása alapján jár.
(2) Az  illetményből való levonásnak jogszabály vagy – a  levonásmentes munkabérrészig – végrehajtható határozat
    alapján van helye.
(3) A munkáltató követelését az illetményből levonhatja
    a) a köznevelési foglalkoztatotti jogviszonyban álló hozzájárulása alapján a  levonásmentes munkabérrészig,
       vagy
    b) ha az előlegnyújtásból ered.
(4) Tilos az  olyan levonás, amely a  munkáltató, annak képviselője vagy közvetítő személy javára szolgál annak
    ellenértékeként, hogy a  köznevelési foglalkoztatotti jogviszonyban álló köznevelési foglalkoztatotti jogviszonyt
    létesítsen, vagy azt megtartsa.
(5) A levonásmentes illetménnyel szemben beszámításnak helye nincs.
(6) A köznevelési foglalkoztatotti jogviszonyban álló illetményére vonatkozó igényéről egyoldalú jognyilatkozattal nem
    mondhat le.
(7) Engedményezésnek pénzkövetelés esetén van helye. Az  illetmény levonásmentes illetményrésze nem
    engedményezhető.


(8) Tartozásátvállalásnak pénzkövetelés esetén van helye. Munkáltatói tartozást a  köznevelési foglalkoztatotti
jogviszonyban álló nem vállalhat át.
(9) A  jogalap nélkül kifizetett illetmény hatvan  napon túl akkor követelhető vissza, ha a  köznevelési foglalkoztatotti
jogviszonyban állónak a kifizetés alaptalanságát fel kellett ismernie, vagy azt maga idézte elő.

### 14. A havi illetményen kívüli juttatások

**109. §** [Pedagógusigazolvány]
(1) Pedagógusigazolványra jogosult
    a) a pedagógus,
    b) a nevelő-oktató munkát közvetlenül segítő munkakörben foglalkoztatott, továbbá
    c) az a) és b)  pont szerinti személy, akinek köznevelési foglalkoztatotti jogviszonya vagy munkaviszonya
       a nyugdíjjogosultság megszerzésére tekintettel szűnt meg.
(2) A  pedagógusigazolványt a  hivatal adja ki a  pedagógusigazolványra jogosultnak a  munkáltató útján benyújtott
    kérelmére, amely tartalmazza a (3) bekezdés a) és b) pontja szerinti adatokat.
(3) A pedagógusigazolvány tartalmazza:
    a) a pedagógusigazolványra jogosult családi és utónevét,
    b) a pedagógusigazolványra jogosult oktatási azonosító számát,
    c) a pedagógusigazolvány kiállításának időpontját, valamint
    d) a pedagógusigazolvány egyedi azonosítóját.
(4) A  hivatal a  pedagógusigazolvány kiállítása céljából kezeli a  (3)  bekezdésben felsorolt, valamint
    a pedagógusigazolványhoz kapcsolódó kedvezményre való jogosultság igazolásához szükséges adatokat.
(5) A  munkáltató a  pedagógus kérelmét a  kérelem benyújtásától számított nyolc  napon belül továbbítja
    a  hivatal részére. A  pedagógusigazolvány elkészítésére irányuló eljárásban a  munkáltató – ha jogszabály
    másként nem rendelkezik – a  központi adatszolgáltatásra alkalmas rendszerrel, elektronikus úton terjeszti
    elő a  pedagógusigazolvány elkészítésére irányuló kérelmet, és tesz jogszabályban meghatározott más
    eljárási cselekményeket. A  munkáltató az  eljárás során – ha jogszabály másként nem rendelkezik – a  központi
    adatszolgáltatásra alkalmas rendszerrel elektronikus úton tart kapcsolatot a  hivatallal. A  pedagógusigazolványt
    a  hivatal a  munkáltató útján küldi meg a  jogosult részére. A  pedagógusigazolvány igénylésének, elkészítésének és
    nyilvántartásának további szabályait végrehajtási rendelet határozza meg.
**110. §** [Egyéb juttatások]
(1) A köznevelési foglalkoztatotti jogviszonyban álló személy részére a Kormány rendeletében meghatározott pénzbeni
    és természetbeni juttatások biztosíthatóak.
(2) Az  (1)  bekezdés szerinti juttatás mértékét, feltételeit, az  elbírálás és elszámolás rendjét, valamint a  visszatérítés
    szabályait a Kormány rendeletben állapítja meg.
(3) Kollektív szerződés vagy a  munkáltató az  (1) és (2)  bekezdésben meghatározottakon felül  további juttatásokat,
    valamint munkaruha juttatást állapíthat meg.

### 15. A tanulmányi szerződés

**111. §** [Tanulmányi szerződés]
(1) A  tanulmányi szerződésben a  munkáltató vállalja, hogy a  tanulmányok alatt támogatást nyújt, a  köznevelési
    foglalkoztatotti jogviszonyban álló pedig arra kötelezi magát, hogy a  megállapodás szerinti tanulmányokat
    folytatja és a képzettség megszerzése után a támogatás mértékével arányos időn – de legfeljebb öt éven – keresztül
    köznevelési foglalkoztatotti jogviszonyát lemondással nem szünteti meg.
(2) Az  (1)  bekezdés szerinti köznevelési foglalkoztatotti jogviszonyban töltött idő számításánál munkában töltött
    időnek minősül
    a) a munkaidő-beosztás alapján történő munkavégzési kötelezettség alóli mentesülés,
    b) a szabadság,
    c) a szülési szabadság,
    d) a gyermek gondozása céljából igénybe vett fizetés nélküli szabadság első hat hónapjának,
    e) a keresőképtelenség,


f ) a tényleges önkéntes tartalékos katonai szolgálatteljesítés három hónapot meg nem haladó,
g) a munkavégzés alóli mentesülésnek a 71. § (1) bekezdés b)–k) pontjában meghatározott
tartama.
(3) Nem köthető tanulmányi szerződés
a) köznevelési foglalkoztatotti jogviszonyra vonatkozó szabály alapján járó kedvezmények biztosítására,
továbbá, ha
b) a tanulmányok elvégzésére a munkáltató kötelezte a köznevelési foglalkoztatotti jogviszonyban állót.
(4) A tanulmányi szerződést írásba kell foglalni.
(5) A  munkáltató személyében bekövetkező változás esetén a  tanulmányi szerződésből származó jogok és
kötelezettségek az átvevő munkáltatóra átszállnak.
(6) A  köznevelési foglalkoztatotti jogviszonyban álló mentesül a  tanulmányi szerződésből folyó kötelezettsége alól,
ha a munkáltató lényeges szerződésszegést követ el.
(7) A  munkáltató elállhat a  tanulmányi szerződéstől és a  nyújtott támogatást visszakövetelheti, ha a  köznevelési
foglalkoztatotti jogviszonyban álló a  tanulmányi szerződésben foglaltakat megszegi. Szerződésszegésnek
minősül az  is, ha a  köznevelési foglalkoztatotti jogviszony megszüntetésének indoka a  köznevelési foglalkoztatotti
jogviszonyban álló munkaviszonnyal kapcsolatos magatartása. A  visszatérítési kötelezettség arányos,
ha a köznevelésben foglalkoztatott a szerződésben kikötött tartamnak csak egy részét nem tölti le.
(8) A  tanulmányi szerződést a  fél azonnali hatállyal felmondhatja, ha körülményeiben olyan lényeges változás
következett be, amely a  kötelezettség teljesítését lehetetlenné tenné, vagy az  aránytalan sérelemmel járna.
A  köznevelési foglalkoztatotti jogviszonyban álló felmondása esetén a  munkáltató a  nyújtott támogatást
visszakövetelheti. A  munkáltató a  támogatást arányosan követelheti vissza, ha a  köznevelési foglalkoztatotti
jogviszonyban álló a  szerződésben kikötött tartamnak csak egy részét töltötte le. A  munkáltató felmondása esetén
a támogatás nem követelhető vissza.
(9) Kötbér kikötése esetén a Ptk. 6:186–189. §-a irányadó.

### 16. Kárfelelősség

**112. §** [A munkáltató kárfelelőssége]
(1) A munkáltató köteles megtéríteni a köznevelési foglalkoztatotti jogviszonyban állónak a köznevelési foglalkoztatotti
    jogviszonnyal összefüggésben okozott kárt.
(2) Mentesül a felelősség alól, ha bizonyítja, hogy
    a) a kárt az  ellenőrzési körén kívül eső olyan körülmény okozta, amellyel nem kellett számolnia és nem volt
       elvárható, hogy a károkozó körülmény bekövetkezését elkerülje vagy a kárt elhárítsa, vagy
    b) a kárt kizárólag a károsult elháríthatatlan magatartása okozta.
(3) A  köznevelési foglalkoztatotti jogviszonyban álló munkáltatói utasítás alapján más munkáltatónál történő
    foglalkoztatása esetén a munkáltatók egyetemlegesen felelnek.
**113. §** [A munkáltató mentesítése a kárfelelősség alól]
(1) A  munkáltató a  köznevelésben foglalkoztatott teljes kárát köteles megtéríteni. Nem kell megtéríteni azt a  kárt,
    amellyel kapcsolatban bizonyítja, hogy bekövetkezése a károkozás idején nem volt előre látható.
(2) Nem kell megtéríteni a  kárnak azt a  részét, amelyet a  köznevelési foglalkoztatotti jogviszonyban álló vétkes
    magatartása okozott, vagy amely abból származott, hogy a  köznevelési foglalkoztatotti jogviszonyban álló
    kárenyhítési kötelezettségének nem tett eleget.
(3) A bíróság a munkáltatót rendkívüli méltánylást érdemlő körülmények alapján a kártérítés alól részben mentesítheti.
    Ennek során a  bíróság különösen a  felek vagyoni helyzetét, a  jogsértés súlyát, a  kártérítés teljesítésének
    következményeit értékeli.
**114. §** [A köznevelési foglalkoztatotti jogviszonyban álló dolgaiban bekövetkezett kár megtérítése]
(1) A munkáltatót a 112. és 113. §-ban foglaltak szerint terheli a felelősség a köznevelési foglalkoztatotti jogviszonyban
    álló munkahelyre bevitt tárgyaiban, dolgaiban bekövetkezett károkért.
(2) A  munkáltató előírhatja a  munkahelyre bevitt dolgok megőrzőben való elhelyezését vagy a  bevitel bejelentését.
    A  munkába járáshoz vagy a  munkavégzéshez nem szükséges dolgok csak a  munkáltató engedélyével vihetők be.
    E szabályok megsértése esetén a munkáltató a bekövetkezett kárért csak szándékos károkozása esetén felel.


**115. §** [A munkáltatói kártérítés elemei]
(1) A  köznevelési foglalkoztatotti jogviszony körében az  elmaradt jövedelem megállapításánál az  elmaradt illetményt
    és annak a  110.  § szerinti rendszeres juttatásnak a  pénzbeli értékét kell figyelembe venni, amelyre a  köznevelési
    foglalkoztatotti jogviszonyban álló a  köznevelési foglalkoztatotti jogviszony alapján a  havi illetményen felül
    jogosult, feltéve, ha azt a károkozás bekövetkezését megelőzően rendszeresen igénybe vette.
(2) A  köznevelési foglalkoztatotti jogviszonyon kívül elmaradt jövedelemként a  sérelem folytán elmaradt egyéb
    rendszeres, jogszerűen megszerzett jövedelmet kell megtéríteni.
(3) Meg kell téríteni azt a kárt is, amelyet a köznevelési foglalkoztatotti jogviszonyban álló a sérelemből eredő jelentős
    fogyatékossága ellenére, rendkívüli munkateljesítménnyel hárít el.
(4) Nem kell megtéríteni azon juttatások értékét, amelyek rendeltetésük szerint csak munkavégzés esetén járnak,
    továbbá a költségtérítés címén kapott összeget.
(5) A természetbeni juttatások értékét, valamint a dologi kár összegét a kártérítés megállapításakor érvényes fogyasztói
    ár alapján kell meghatározni.
(6) A  dologi kár összegét az  avulás figyelembevételével kell kiszámítani. Kárként a  javítási költséget kell figyelembe
    venni, ha a dologban okozott kár az értékcsökkenés nélkül kijavítható.
(7) A  munkáltató köteles megtéríteni a  köznevelési foglalkoztatotti jogviszonyban álló hozzátartozójának
    a károkozással összefüggésben felmerült kárát is.
(8) Az  eltartott hozzátartozó, ha a  károkozással összefüggésben a  köznevelési foglalkoztatotti jogviszonyban álló
    meghal, az  (1)  bekezdésben foglaltakon túlmenően olyan összegű tartást pótló kártérítést is igényelhet, amely
    szükségletének – a  tényleges vagy az  elvárhatóan elérhető illetményét, jövedelmét is figyelembe véve – a  sérelem
    előtti színvonalon való kielégítését biztosítja.
**116. §** [A munkáltatói kártérítést csökkentő tényezők]
(1) A kártérítés összegének kiszámításánál le kell vonni
    a) a társadalombiztosítás vagy az önkéntes kölcsönös biztosító pénztár által nyújtott ellátást,
    b) amit a  köznevelési foglalkoztatotti jogviszonyban álló megkeresett, vagy az  adott helyzetben elvárhatóan
       megkereshetett volna,
    c) amihez a  köznevelési foglalkoztatotti jogviszonyban álló vagy hozzátartozója a  megrongálódott dolog
       hasznosításával hozzájutott, valamint
    d) amihez a  köznevelési foglalkoztatotti jogviszonyban álló vagy hozzátartozója a  károkozás folytán
       megtakarított kiadások eredményeként jutott hozzá.
(2) A  kártérítés alapjául szolgáló jövedelem meghatározásánál a  jövedelmet – a  jogosultat a  társadalombiztosítási
    szabályok szerint terhelő – járulékkal csökkentett összegben kell figyelembe venni.
**117. §** [Kártérítési járadék, általános kártérítés]
(1) Kártérítésként járadékot is meg lehet állapítani. Rendszerint járadékot kell megállapítani, ha a  kártérítés
    a  köznevelési foglalkoztatotti jogviszonyban álló vagy vele szemben tartásra jogosult hozzátartozója tartását vagy
    tartásának kiegészítését szolgálja.
(2) Ha a  kár vagy egy részének mértéke pontosan nem számítható ki, a  munkáltató olyan összegű általános kártérítés
    megfizetésére köteles, amely a  károsult teljes anyagi kárpótlására alkalmas. Általános kártérítés járadékként is
    megállapítható.
**118. §** [A kártérítés utólagos módosítása]
(1) A  károsult, a  munkáltató vagy felelősségbiztosítás alapján nyújtott kártérítés esetén a  biztosító, ha a  kártérítés
    megállapítása után a  körülményekben lényeges változás következik be, a  megállapított kártérítés módosítását
    kérheti.
(2) A  kártérítés módosításának alapjául szolgáló illetményváltozás mértékének meghatározásánál a  munkáltatónak
    a  károsultat a  sérelem bekövetkezésekor foglalkoztató szervezeti egységénél, a  károsulttal azonos munkakört
    betöltő köznevelési foglalkoztatotti jogviszonyban állók ténylegesen megvalósult átlagos,  éves illetményváltozás
    mértéke az  irányadó. Azonos munkakört betöltő köznevelési foglalkoztatotti jogviszonyban álló hiányában
    a módosítás alapjaként a szervezeti egységnél megvalósult átlagos éves illetményváltozást kell figyelembe venni.
(3) A  (2)  bekezdés szerinti szervezeti egység megszűnése esetén a  kártérítés módosításánál a  munkáltatónál
    a  károsulttal azonos munkakört betöltő köznevelési foglalkoztatotti jogviszonyban állók, ezek hiányában pedig
    a munkáltatónál ténylegesen megvalósult átlagos éves illetmény-változás mértéke az irányadó.


**119. §** [A kártérítés elévülése]
(1) Az elévülés szempontjából önállónak kell tekinteni
    a) az elmaradt jövedelem és a táppénz,
    b) az elmaradt jövedelem és a sérelem folytán csökkent kereset,
    c) az elmaradt jövedelem és a  rokkantsági nyugdíj, baleseti rokkantsági nyugdíj, rokkantsági ellátás vagy
       rehabilitációs ellátás
    különbözetének megtérítése iránti igényt.
(2) Az elévülési időt, ha a sérelemmel összefüggésben több és egymástól eltérő időpontban esedékes újabb elkülönülő
    kárigény származik, egymástól függetlenül, az  egyes igények esedékessé válásától kezdődően, külön-külön kell
    számítani.
(3) Az elévülési idő az (1) bekezdésben foglalt megkülönböztetéssel
    a) a táppénz első fizetésének napjával,
    b) azzal az  időponttal, amikor a  sérelem folytán bekövetkezett munkaképesség-csökkenés, egészségkárosodás
       első alkalommal vezetett jövedelem-kiesésben megmutatkozó károsodásra,
    c) a rokkantsági nyugdíj, baleseti rokkantsági nyugdíj, rokkantsági ellátás vagy rehabilitációs ellátás
       folyósításának időpontjával
    kezdődik.
**120. §** [Jövedelemigazolás]
(1) A  munkáltató és a  biztosító a  szükséghez képest a  köznevelési foglalkoztatotti jogviszonyban állótól vagy
    hozzátartozójától a munkavégzésből származó jövedelméről, jövedelmi viszonyairól évente igazolást kérhet.
(2) A munkáltató a károsultat tizenöt napon belül értesíti, ha a kártérítés módosítására alapul szolgáló illetményváltozás
    történt.
**121. §** [A köznevelési foglalkoztatotti jogviszonyban álló kártérítési felelőssége]
(1) A  köznevelési foglalkoztatotti jogviszonyban álló a  köznevelési foglalkoztatotti jogviszonyból származó
    kötelezettségének megszegésével okozott kárt köteles megtéríteni, ha nem úgy járt el, ahogy az  adott helyzetben
    általában elvárható.
(2) Az  (1)  bekezdésben foglalt feltételek fennállását, a  kárt, valamint az  okozati összefüggést a  munkáltatónak kell
    bizonyítania.
(3) A  kártérítés mértéke nem haladhatja meg a  köznevelésben foglalkoztatott négyhavi illetményének összegét.
    Szándékos vagy súlyosan gondatlan károkozás esetén a teljes kárt kell megtéríteni.
(4) Nem kell megtéríteni azt a  kárt, amelynek bekövetkezése a  károkozás idején nem volt előrelátható, vagy amelyet
    a  munkáltató vétkes magatartása okozott, vagy amely abból származott, hogy a  munkáltató kárenyhítési
    kötelezettségének nem tett eleget.
(5) Kollektív szerződés a  (3)  bekezdésben vagy a  122.  §-ban foglaltaknál alacsonyabb összegben meghatározhatja
    a köznevelési foglalkoztatotti jogviszonyban álló kártérítési felelősségének mértékét.
(6) Kollektív szerződés előírhatja, hogy a  felek írásbeli megállapodása alapján a  munkáltató részére a  köznevelési
    foglalkoztatotti jogviszonyban álló, ha
    a) munkaköre ellátása során más munkavállalótól vagy harmadik személytől pénzt, más értéket vesz át, vagy
       részükre ilyen kifizetést, átadást teljesít, vagy
    b) az a) pontban foglaltak teljesítését közvetlenül ellenőrzi,
    biztosítékot ad.
(7) A biztosíték összege nem haladhatja meg a köznevelési foglalkoztatotti jogviszonyban álló egyhavi távolléti díjának
    összegét. A havi illetmény növekedése miatt a munkáltató nem követelheti a biztosíték összegének kiegészítését.
(8) A  munkáltató a  biztosítékot legkésőbb az  annak átvételét követő munkanapon köteles az  általa választott
    hitelintézetnél vagy pénzügyi vállalkozásnál e  célra elkülönített számlán elhelyezni. A  munkáltató a  biztosíték
    jegybanki alapkamattal növelt összegét haladéktalanul köteles a köznevelési foglalkoztatotti jogviszonyban állónak
    visszafizetni, ha a  munkaköre megváltozásával a  (6)  bekezdés a)–b)  pontjában foglalt feltétel vagy köznevelési
    foglalkoztatotti jogviszonya megszűnik.
(9) A biztosíték kizárólag a kártérítési igény kielégítésére a munkabérből való levonás szabályai szerint használható fel.


**122. §** [A vezető kártérítési felelőssége]
(1) A vezető a vezetői tevékenységének keretében gondatlanul okozott kárért teljes mértékben felel.
(2) Az  igazgató és az  igazgató-helyettes, ha köznevelési foglalkoztatotti jogviszonyát jogellenesen szüntette meg,
    az ezzel okozott kárért hat havi illetményével felel.
**123. §** [Megőrzési felelősség]
(1) A köznevelési foglalkoztatotti jogviszonyban álló köteles megtéríteni a kárt a megőrzésre átadott, visszaszolgáltatási
    vagy elszámolási kötelezettséggel átvett olyan dologban bekövetkezett hiány esetén, amelyeket állandóan
    őrizetben tart, kizárólagosan használ vagy kezel.
(2) Mentesül a felelősség alól, ha bizonyítja, hogy a hiányt részéről elháríthatatlan ok idézte elő.
(3) A köznevelési foglalkoztatotti jogviszonyban álló az (1) bekezdés szerinti kárt akkor köteles megtéríteni, ha a dolgot
    jegyzék vagy elismervény alapján, aláírásával igazoltan vette át. A dolog több köznevelésben foglalkoztatott részére,
    megőrzés céljából történő átadásánál a jegyzéket vagy elismervényt valamennyi átvevő köznevelési foglalkoztatotti
    jogviszonyban állónak alá kell írnia. A köznevelési foglalkoztatotti jogviszonyban álló meghatalmazhatja az átvevőt,
    hogy a dolgot helyette és nevében átvegye.
(4) A  pénzkezelőt vagy értékkezelőt a  (3)  bekezdésben foglaltak szerinti jegyzék vagy elismervény nélkül is terheli
    a felelősség az általa kezelt pénz, értékpapír és egyéb értéktárgy tekintetében.
(5) A munkáltató bizonyítja az (1) és a (3) bekezdésben meghatározott feltételek meglétét és a kárt.
(6) Ha a  megőrzésre átadott dologban megrongálódása folytán keletkezett kár, a  köznevelésben foglalkoztatott
    a  121.  § szerint felel azzal, hogy mentesül a  felelősség alól, ha bizonyítja, úgy járt el, ahogy az  adott helyzetben
    általában elvárható.
**124. §** [A köznevelési foglalkoztatotti jogviszonyban álló kárfelelősségének alapja és mértéke]
(1) A  kárt a  köznevelési foglalkoztatotti jogviszonyban állók vétkességük arányában, ha ez  nem állapítható meg,
    közrehatásuk arányában viselik.
(2) A kárt a köznevelési foglalkoztatotti jogviszonyban állók egyenlő arányban viselik, ha a vétkesség vagy a közrehatás
    arányát nem lehet megállapítani.
(3) A  több köznevelési foglalkoztatotti jogviszonyban állónak megőrzésre átadott dologban bekövetkezett hiányért
    a köznevelésben foglalkoztatottak havi illetményük arányában felelnek.
(4) Egyetemleges kötelezésnek van helye, ha a kárt többen szándékosan okozták.
**125. §** [Leltárfelelősség]
(1) A leltárhiányért a köznevelési foglalkoztatotti jogviszonyban álló vétkességére tekintet nélkül felel.
(2) A leltárhiányért való felelősség feltétele
    a) a leltáridőszakra vonatkozó leltárfelelősségi megállapodás vagy csoportos leltárfelelősségi megállapodás
       megkötése,
    b) a leltári készlet szabályszerű átadása és átvétele,
    c) a leltárhiánynak a  leltározási rend szerint lebonyolított, a  teljes leltári készletet érintő leltárfelvétel alapján
       történő megállapítása, továbbá
    d) legalább a leltáridőszak felében az adott munkahelyen történő munkavégzés.
(3) A  munkáltató a  leltárhiánnyal kapcsolatos kártérítési igényét a  leltárfelvétel befejezését követő hatvannapos
    jogvesztő határidő alatt érvényesítheti. Büntetőeljárás esetén e  határidő harminc  nap és a  nyomozó hatóság vagy
    a bíróság jogerős határozatának közlését követő napon kezdődik.
(4) A leltárfelelősség megállapításának részletes szabályait a Kormány rendeletben határozza meg.
**126. §** [A polgári jogi szabályok alkalmazása]
    A munkáltató és a  köznevelési foglalkoztatotti jogviszonyban álló által okozott kár megtérítésére egyebekben
    a Ptk. 6:518–534. §-a szabályait kell alkalmazni.


### 17. A jogvita

**127. §** [A köznevelési foglalkoztatotti jogviszonyból eredő igény érvényesítése]
(1) A  munkáltató, a  munkavállaló, a  köznevelési foglalkoztatotti jogviszonyban álló, valamint a  szakszervezet
    a  köznevelési foglalkoztatotti jogviszonyból vagy az  e  törvényből származó igénye érvényesítése érdekében
    közigazgatási pert indíthat.
(2) A  munkáltató – az  (1)  bekezdéstől eltérően – a  köznevelési foglalkoztatotti jogviszonyban állóval szemben
    a  köznevelési foglalkoztatotti jogviszonnyal összefüggő és a  kötelező legkisebb munkabér háromszorosának
    összegét meg nem haladó igényét fizetési felszólítással is érvényesítheti. A fizetési felszólítást írásba kell foglalni.
(3) A  munkáltató mérlegelési jogkörében hozott döntésével szemben igény abban az  esetben érvényesíthető,
    ha a munkáltató a döntésének kialakítására irányadó szabályokat megsértette.
**128. §** [Az elévülés]
(1) A köznevelési foglalkoztatotti jogviszonyból eredő igény három év alatt évül el.
(2) A bűncselekménnyel okozott
    a) kár megtérítésére vagy
    b) személyiségi jogsértéssel összefüggő sérelemdíj megfizetésére
    irányuló igény öt év, ha a büntethetőség elévülési ideje ennél hosszabb, ennek megfelelő idő alatt évül el.
(3) Az igény elévülését hivatalból kell figyelembe venni.
(4) Az  elévülésre egyebekben a  polgári jogi szabályokat kell alkalmazni azzal, hogy a  köznevelési foglalkoztatotti
    jogviszonyban álló igényének érvényesítésével kapcsolatos elévülési időt a felek nem rövidíthetik le.
**129. §** [A keresetlevél benyújtásának határideje]
(1) A keresetlevelet a munkáltatói jognyilatkozat közlésétől számított harminc napon belül kell előterjeszteni
    a) az egyoldalú kinevezés-módosítással,
    b) a köznevelési foglalkoztatotti jogviszony megszüntetésének jogellenességével,
    c) a fegyelmi büntetéssel,
    d) a fizetési felszólítással, továbbá
    e) a teljesítményértékelés valótlan ténymegállapításával
    kapcsolatos igény érvényesítése iránt.
(2) A  keresetlevelet a  45.  § (6)  bekezdése szerinti igény érvényesítése esetén a  munkáltató jognyilatkozatának
    közlésétől, vagy a  jognyilatkozat megtételére rendelkezésre álló határidő lejártától számított harminc  napon belül
    kell előterjeszteni.
(3) A köznevelési foglalkoztatotti jogviszonyban álló
    a) lemondásával, vagy
    b) azonnali hatályú lemondásával
    kapcsolatos igény az elévülési időn belül érvényesíthető.
(4) A  köznevelési foglalkoztatotti jogviszony megszüntetésére vonatkozó megállapodás vagy egyoldalú jognyilatkozat
    megtámadása esetén a  keresetlevelet a  megtámadás eredménytelenségének megállapításától számított
    harminc napon belül lehet előterjeszteni. A megtámadás eredménytelen, ha a másik fél annak közlésétől számított
    tizenöt napon belül nem válaszol, vagy azt nem fogadja el.
(5) A  keresetlevél beadására megállapított határidőt megtartottnak kell tekinteni, ha a  keresetlevelet legkésőbb
    a  határidő utolsó  napján postára adták. Az  igényt érvényesítő igazolással élhet, ha a  keresetlevél beadására
    megállapított határidőt elmulasztja. Az igény hat hónap elteltével nem érvényesíthető.
(6) A keresetlevél benyújtásának – az (1) bekezdés c)–d) pontjában foglaltakat kivéve – halasztó hatálya nincs.


### III. FEJEZET

### AZ ÓVODAPEDAGÓGUS

**130. §** [Az óvodapedagógus munkaideje]
(1) Az  óvodapedagógusnak a  kötött munkaidejét a  gyermekekkel való közvetlen, a  teljes óvodai életet magában
    foglaló foglalkozásra kell fordítania, a  munkaidő fennmaradó részében, legfeljebb heti négy órában a  nevelést
    előkészítő, azzal összefüggő egyéb pedagógiai feladatok, a  nevelőtestület munkájában való részvétel, gyakornok
    szakmai segítése, továbbá eseti helyettesítés rendelhető el az óvodapedagógus számára.
(2) Ha az  óvodapedagógus az  átfedési időre eső neveléssel-oktatással lekötött munkaidejében egyedül látja el
    a  gyermekekkel való foglalkozással kapcsolatos feladatokat, legfeljebb  napi két órára, óránként a  havi illetmény
    1/174-ed részének megfelelő többlettanítási óradíj illeti meg. Átfedési időnek minősül az  az időtartam, amely alatt
    a napi munkarend szerint egymást váltó óvodapedagógusok az óvodai neveléssel kapcsolatos feladatokat közösen
    látják el.

### IV. FEJEZET

### AZ ÓRAADÓ

**131. §** [Az óraadó jogállása]
(1) Az óraadásra szóló megbízási szerződésnek tartalmaznia kell
    a) a felek megjelölését és lényeges adatait,
    b) az óraadó által megtartandó tanórák, foglalkozások jellegét és számát,
    c) az óraadó egyéb feladatait,
    d) az esetleges vendégtanári minőséget,
    e) a megbízási díjat.
(2) A megbízási díj tekintetében a felek úgy is megállapodhatnak, hogy az egy órára járó megbízási díj az (1) bekezdés
    b) és c) pontjában meghatározott feladatok ellentételezését egyaránt tartalmazza.
(3) Az  óraadó az  órákat és foglalkozásokat a  megbízó által meghatározott időpontban, az  ezek megtartásán kívüli
    egyéb kapcsolódó feladatokat az általa meghatározott időpontban látja el.
(4) Szakképzettsége megszerzéséig, de legfeljebb egyéves időszakra szóló határozott idejű óraadásra vonatkozó
    megbízási szerződéssel alkalmazható a  felsőfokú oktatási intézmény utolsó  évfolyamos hallgatója is, ha olyan
    tanulmányokat folytat, amelyben a  megbízási szerződése szerinti pedagógus feladatok ellátásához előírt
    szakképesítést fogja megszerezni. Az  óraadásra vonatkozó megbízási szerződés alapján történő munkavégzést
    a nemzeti felsőoktatásról szóló törvény szerinti hallgatói munkavégzésnek kell elismerni.

### V. FEJEZET

### A KÖZNEVELÉSBEN MUNKAVISZONYBAN FOGLALKOZTATOTTAK

**132. §** [A munkaviszonyban foglalkoztatottak jogállása]
(1) A  nevelési-oktatási intézményben munkaviszonyban foglalkoztatott köznevelési dolgozókra az  Mt. szabályait
    a (2)–(7) bekezdésben foglalt eltérésekkel kell alkalmazni.
(2) A  köznevelési dolgozók munkaköreit és az  azokhoz tartozó képesítési előírásokat végrehajtási jogszabály
    határozza meg.
(3) A  köznevelési dolgozó munkaszerződésének tartalmaznia kell a  39.  § (3)  bekezdés a)  pont aa), ab), ae),
    af )  alpontban, valamint a  39.  § (3)  bekezdés b)–d)  pontjában meghatározottakat, valamint a  munkavállaló havi
    alapbérét.
(4) A  pedagógus szakképzettséggel nem rendelkező nevelő-oktató munkát segítő munkakörben foglalkoztatott
    köznevelési dolgozó havi munkabére nem lehet kevesebb, mint a  kötelező legkisebb munkabér vagy garantált
    bérminimum százhét százaléka. A 98. § (6)–(7) bekezdését alkalmazni kell.
(5) Költségvetési intézmény által foglalkoztatott köznevelési dolgozó munkaviszonyára alkalmazni kell
    a Mt. köztulajdonban álló munkáltatóval fennálló munkaviszonyra vonatkozó szabályait.
(6) A köznevelésben foglalkoztatott köznevelési dolgozóra nem alkalmazható az Mt. 71–76. §-a.


(7) A köznevelési dolgozó részére járó végkielégítés összegének, szabadságának, jubileumi jutalmának és a felmentési
idejének megállapítására a Kjt. 2023. december 31-én hatályos rendelkezéseit kell alkalmazni.

### VI. FEJEZET

### ADATKEZELÉSI SZABÁLYOK

**133. §** [A foglalkoztatotti alapnyilvántartás]
(1) A munkáltató a köznevelésben foglalkoztatottról a 4. mellékletben meghatározott adatkörre kiterjedő nyilvántartást
    vezet (a  továbbiakban: foglalkoztatotti alapnyilvántartás). A  munkáltató a  köznevelésben foglalkoztatott vagy
    a  munkáltatóval köznevelési foglalkoztatotti jogviszonyt vagy munkaviszonyt létesíteni szándékozó személy
    bűnügyi személyes adatát annak vizsgálata céljából kezelheti, hogy a  26.  § (1)  bekezdés a)  pontja vagy a  27.  §
    alapján a betölteni kívánt vagy a betöltött munkakörben nem korlátozott vagy kizárt-e a foglalkoztatás.
(2) A foglalkoztatotti alapnyilvántartás adatai közül a munkáltató megnevezése, a köznevelésben foglalkoztatott neve,
    továbbá a köznevelési foglalkoztatotti jogviszonyban álló besorolására vonatkozó adat közérdekből nyilvános adat.
(3) A munkáltatónál vezetett foglalkoztatotti alapnyilvántartásba betekinthet:
    a) a köznevelésben foglalkoztatott,
    b) a köznevelésben foglalkoztatott felett munkáltatói jogot gyakorló vezető,
    c) a humánpolitikai, munkaügyi és illetmény-számfejtési feladatokat ellátó szerv e  feladattal megbízott
       munkatársa feladatkörén belül,
    d) a fenntartó,
    e) a rá vonatkozó jogszabály alapján a hatóság és a bíróság.
(4) A  foglalkoztatotti alapnyilvántartásban szereplő személyes adatok védelméért, az  adatkezelés jogszerűségéért,
    valamint az e törvényben előírt adatszolgáltatásokért a munkáltató vezetője felelős.
(5) A foglalkoztatotti alapnyilvántartásban történő adatkezelés célja
    a) a köznevelési foglalkoztatotti jogviszonnyal és a  munkaviszonnyal összefüggő munkáltatói intézkedések és
       jognyilatkozatok előkészítésének és meghozatalának biztosítása,
    b) a köznevelési foglalkoztatotti jogviszonnyal és a  munkaviszonnyal összefüggő jogok gyakorlásának és
       kötelezettségek teljesítésének biztosítása,
    c) az állampolgári jogok és kötelezettségek teljesítése, továbbá
    d) a közeli hozzátartozót megillető társadalombiztosítási, szociális és kegyeleti gondoskodás megállapításának
       és folyósításának biztosítása.
(6) A  köznevelési foglalkoztatotti jogviszony és a  munkaviszony bármely jogcímen történő megszűnését vagy
    megszüntetését követően a foglalkoztatotti alapnyilvántartásban az érintettre vonatkozó, a 4. mellékletben felsorolt
    személyes adatok kezelését ötven  évig korlátozni kell. A  korlátozás alá eső személyes adatokat csak az  érintett
    ismerheti meg, valamint a  törvényben erre feljogosított szervnek továbbítható megkeresés alapján. A  korlátozás
    alá eső adatokkal – az  előbbiekben rögzített műveleteken túl – más művelet nem végezhető. A  foglalkoztatotti
    alapnyilvántartásból az adatokat az ötven éves határidő lejárta napján törölni kell.
(7) A foglalkoztatotti alapnyilvántartást a munkáltató más személyes adatot tartalmazó nyilvántartásától elkülönítetten
    kell kezelni. A  foglalkoztatotti alapnyilvántartás más személyes adatot tartalmazó nyilvántartással nem
    kapcsolható össze.
(8) A  köznevelési foglalkoztatotti jogviszony, valamint a  munkaviszony létesítésével és megszüntetésével
    összefüggésben a  munkáltató jogszabályban meghatározott feltételekkel igénybe veheti, és foglalkoztatottjai
    számára nyújthatja a  Kit. szerinti személyügyi központ Közszolgálati Személyügyi Szolgáltatási Keretrendszere által
    nyújtott szolgáltatásokat.
(9) A nevelési-oktatási intézmény az óraadók
    a) nevét,
    b) születési helyét, idejét,
    c) nemét, állampolgárságát, nem magyar állampolgár esetén a  Magyarország területén való tartózkodás
       jogcímét és a tartózkodásra jogosító okirat megnevezését, számát,
    d) lakóhelyét, tartózkodási helyét,
    e) végzettségével, szakképzettségével kapcsolatos adatokat,
    f ) oktatási azonosító számát
    tartja nyilván.


(10) Az óraadók nyilvántartására alkalmazni kell a (2)–(7) bekezdés rendelkezéseit.
(11) Az  (1)–(9)  bekezdésben foglaltak nem érintik a  Köznevelés Információs Rendszerében törvény alapján történő
adatnyilvántartást.

### VII. FEJEZET

### MUNKAÜGYI KAPCSOLATOK

### 18. A munkaügyi kapcsolatokkal összefüggő általános rendelkezések

**134. §** [Értelmező rendelkezések]
    E fejezet alkalmazásában
    1. konzultáció: a munkáltató és a szakszervezet közötti véleménycsere, párbeszéd,
    2. munkáltatónál képviselettel rendelkező szakszervezet: az  a  szakszervezet, amely alapszabálya szerint
       a  munkáltatónál képviseletére jogosult szervet működtet, vagy tisztségviselővel rendelkezik és amelyet
       az e törvényben a szakszervezet számára biztosított jogok kizárólagosan megilletnek,
    3. tájékoztatás: a munkaügyi kapcsolatokkal vagy a köznevelési foglalkoztatotti jogviszonnyal, munkaviszonnyal
       összefüggő, törvényben meghatározott információ átadása, ennek megismerését, megvizsgálását és az ezzel
       kapcsolatos vélemény kialakítását és képviseletét lehetővé tévő módon.
**135. §** [Konzultáció és tájékoztatás]
(1) A  konzultációt a  megállapodás érdekében, a  kezdeményezésben megjelölt célnak megfelelően oly módon kell
    lefolytatni, hogy biztosított legyen
    a) a felek megfelelő képviselete,
    b) a közvetlen, személyes véleménycsere,
    c) az érdemi tárgyalás.
(2) A folyamatban lévő konzultáció tartama alatt, de – hosszabb határidőt tartalmazó eltérő megállapodás hiányában –
    legfeljebb a  kezdeményezés időpontjától számított hét  napig a  munkáltató a  tervezett intézkedését nem hajthatja
    végre. Megállapodás hiányában a munkáltató a határidő lejártakor a konzultációt befejezi.

### 19. Általános rendelkezések

**136. §** [A munkaügyi kapcsolatok alapelve]
    A köznevelésben foglalkoztatottak szociális és gazdasági érdekeinek védelme érdekében e  törvény szabályozza
    a  szakszervezet és a  munkáltatók, vagy érdekképviseleti szervezeteik kapcsolatrendszerét. Ennek keretében
    biztosítja a  szervezkedés szabadságát, a  köznevelési foglalkoztatotti jogviszonyban vagy munkaviszonyban állók
    részvételét a  munkafeltételek alakításában, meghatározza a  munkaügyi konfliktusok megelőzésére, feloldására
    irányuló eljárást.
**137. §** [Érdekképviseleti szervezetek]
(1) A  köznevelésben foglalkoztatottak és a  munkáltatók joga, hogy – törvényben meghatározott feltételek szerint  –
    gazdasági és társadalmi érdekeik előmozdítása, védelme érdekében, mindennemű megkülönböztetés nélkül,
    másokkal együtt érdekképviseleti szervezetet alakítsanak vagy az általuk választott szervezetbe – kizárólag az adott
    szervezet szabályaitól függően – belépjenek, vagy az ilyen jellegű szervezetektől távol maradjanak.
(2) Az  érdekképviseleti szervezetek jogosultak szövetségeket létesíteni, vagy ilyenekhez csatlakozni, ideértve
    a nemzetközi szövetségeket is.
(3) A  köznevelésben foglalkoztatottak jogosultak a  munkáltatónál szakszervezet létrehozására. A  szakszervezet
    szerveket működtethet, ezek működésébe tagjait bevonhatja.
**138. §** [Tájékoztatási kötelezettség]
    A munkáltató, a  szakszervezet köteles egymást írásban tájékoztatni a  képviseletére jogosult, valamint
    a tisztségviselő személyéről.


**139. §** [Adatok védelme az érdekképviselet során]
(1) A  munkáltató nem köteles tájékoztatást adni vagy konzultációt folytatni, ha ez  olyan tény, információ, megoldás
    vagy adat nyilvánosságra kerülésével járhat, amely a  köznevelési tevékenységet vagy a  munkáltató működését
    közvetlenül veszélyeztetné.
(2) A  szakszervezet nevében vagy érdekében eljáró személy olyan tényt, információt, megoldást vagy adatot, amelyet
    a  munkáltató a  köznevelési tevékenysége és működése védelmében kifejezetten bizalmasan hozott tudomására,
    semmilyen módon nem hozhatja nyilvánosságra és azt az  e  törvényben meghatározott célok elérésén kívüli
    tevékenységben semmilyen módon nem használhatja fel.
(3) A  szakszervezet nevében vagy érdekében eljáró személy a  tevékenysége során tudomására jutott információkat
    csak a  munkáltató jogos érdekeinek és működésének valamint a  köznevelés mint közszolgálat érdekeinek és
    működésének veszélyeztetése, valamint személyiségi jogok megsértése nélkül hozhatja nyilvánosságra.

### 20. Az országos, ágazati és területi érdekegyeztetés

**140. §** [Országos érdekegyeztetés]
    Az Országos Közszolgálati Érdekegyeztető Tanács a köznevelésben foglalkoztatottak érdekegyeztető fóruma is.
**141. §** [Köznevelési ágazati érdekegyeztetés]
(1) A  munkaügyi kapcsolatokat és a  köznevelési foglalkoztatotti jogviszonyt, a  köznevelési dolgozók köznevelési
    foglalkoztatotti jogviszonyát és munkaviszonyát érintő ágazati jelentőségű kérdésekben a  köznevelésért felelős
    miniszter az  országos önkormányzati érdekképviseleti szervezetek bevonásával a  köznevelési ágazatban a  144.  §
    (1)  bekezdés a)  pontja szerinti szakszervezetekkel a  Köznevelési Munkaügyi Érdekegyeztető Tanács keretén belül
    egyeztet.
(2) A  köznevelésért felelős miniszter az  (1)  bekezdés szerinti ágazati érdekegyeztető fórumban részt vevő
    szervezetekkel véleményezteti
    a) a köznevelési foglalkoztatotti jogviszonyban állók foglalkoztatási jogviszonyát érintő döntések tervezetét,
    b) a köznevelési ágazatra vonatkozó munkajogi szabályozással és a  köznevelési foglalkoztatotti jogviszonyra
       vonatkozó illetmény-előmeneteli szabályokkal kapcsolatos javaslatokat.
(3) A  csoportos létszámcsökkentést eredményező döntést megelőzően a  köznevelésért felelős miniszter
    az  (1)  bekezdés szerinti ágazati érdekegyeztető fórumban az  érdekegyeztetésben részt vevő felekkel tárgyalást
    kezdeményez.
**142. §** [Fenntartói szintű érdekegyeztetés]
(1) Az  oktatási központ elnöke a  tankerületi központoknál a  köznevelésben foglalkoztatottak köznevelési
    foglalkoztatotti jogviszonyát vagy munkaviszonyát érintő – az  ágazati érdekegyeztető fórum hatáskörébe nem
    tartozó – kérdésekben a  144.  § (1)  bekezdés b)  pontja szerinti szakszervezetek elnökeivel kialakított országos
    egyeztető fórum keretei között egyeztet.
(2) A  tankerületi központ vezetője a  járási és vármegyei jelentőségű, a  köznevelésben foglalkoztatottak köznevelési
    foglalkoztatotti jogviszonyát vagy munkaviszonyát érintő kérdésekben az érintett, járási, valamint vármegyei szinten
    a szakszervezetekkel a járási, valamint a vármegyei szintű érdekegyeztető fórum keretei között egyeztet.
(3) Nem állami fenntartású köznevelési intézményeknél a köznevelésben foglalkoztatottak köznevelési foglalkoztatotti
    jogviszonyát vagy munkaviszonyát érintő területi (vármegyei) vagy települési jelentőségű kérdésekben a fenntartó
    az érintett területi vagy települési szakszervezetekkel fenntartói érdekegyeztető fórumban egyeztet.
**143. §** [Az érdekegyeztetés eljárása és működtetése]
    A köznevelési ágazati, fenntartói, valamint tankerületi központi szintű érdekegyeztető fórumok létrehozása,
    működtetése, továbbá személyi, tárgyi és anyagi feltételeinek biztosítása a  köznevelésért felelős miniszter,
    az  oktatási központ, a  tankerületi központ, vagy a  fenntartó kötelessége. Az  érdekegyeztető fórumok
    a működésükre vonatkozó szabályokat – megállapodás útján – maguk alakítják ki.


**144. §** [Szakszervezet]
(1) A  köznevelési ágazati, fenntartói, valamint tankerületi központi szintű érdekegyeztetésben véleményezési,
    egyetértési és konzultációs joggal az a szakszervezet rendelkezik, amelynek
    a) ágazati szinten a  köznevelési foglalkoztatotti jogviszonyban és munkaviszonyban álló tagjainak száma eléri
       a köznevelési ágazatban,
    b) fenntartói szinten a  köznevelési foglalkoztatotti jogviszonyban és munkaviszonyban álló tagjainak száma
       eléri – a tankerületi központ munkáltató kivételével – az állami, valamint a nem állami fenntartó által területi
       (vármegyei) vagy települési szinten fenntartott
    e törvény hatálya alá tartozó munkáltatóknál köznevelési foglalkoztatotti jogviszonyban álló és a  köznevelésben
    foglalkoztatottak létszámának tíz százalékát.
(2) Az  (1)  bekezdés b)  pontjától eltérően a  tankerületi központ munkáltató esetén véleményezési, egyetértési és
    konzultációs joggal az a szakszervezet rendelkezik, amelynek járási, vármegyei szinten a köznevelési foglalkoztatotti
    jogviszonyban álló vagy köznevelésben foglalkoztatott tagjainak száma eléri a  tankerületi központ illetékességi
    területén köznevelési foglalkoztatotti jogviszonyban és a  köznevelés területén munkaviszonyban foglalkoztatott
    létszámának tíz százalékát.
(3) Az  (1)  bekezdés b)  pontjától és a  (2)  bekezdéstől eltérően, ha fenntartói vagy munkáltatói szinten a  tíz százalékos
    tagsági feltétellel rendelkező szakszervezet nem működik, az  adott szinten a  legnagyobb tagsággal rendelkező
    szakszervezet rendelkezik véleményezési, egyetértési és konzultációs joggal.
(4) Az  (1)–(3)  bekezdés szerinti szakszervezet foglalkoztatotti létszámának megállapítása során a  köznevelési
    foglalkoztatotti jogviszonyban és a munkaviszonyban állókat együttesen kell számításba venni.
(5) Az (1)–(3) bekezdésben meghatározott létszámarány meglétét a szakszervezet igazolja azzal, hogy ennek érdekében
    jogosult a  hivataltól a  tagjai és az  ágazati létszám megállapítása érdekében a  tagjai tekintetében foglalkoztatási,
    valamint az  ágazat tekintetében létszámadatokat igényelni és azt felhívásra az  egyeztetésen résztvevők, valamint
    a  fenntartók számára köteles bemutatni. A  tagokra vonatkozó foglalkoztatási adatokat a  szakszervezet a  tagsági
    jogviszony megszűnésétől számított egy évig kezeli.

### 21. A köznevelés területén működő szakszervezetek

**145. §** [A szakszervezeti tagság befolyásmentessége]
(1) A  munkáltató nem követelheti, hogy a  köznevelésben foglalkoztatott szakszervezetben való tagságáról
    nyilatkozzék.
(2) A  köznevelésben foglalkoztatott alkalmazását nem lehet attól függővé tenni, hogy tagja-e valamely
    szakszervezetnek, megszünteti-e korábbi szakszervezeti tagságát, vagy vállalja-e a  munkáltató által megjelölt
    szakszervezetbe történő belépést.
(3) Szakszervezetben való tagsága vagy szakszervezethez csatlakozástól tartózkodása, valamint szakszervezeti
    tevékenysége, vagy szakszervezeti tevékenységtől tartózkodása miatt tilos a  köznevelésben foglalkoztatott
    köznevelési foglalkoztatotti jogviszonyát, munkaviszonyát megszüntetni vagy köznevelésben foglalkoztatottat más
    módon megkülönböztetni.
(4) Nem lehet jogosultságot vagy juttatást valamely szakszervezethez való tartozástól vagy az  attól való
    távolmaradástól függővé tenni.
**146. §** [A munkáltatónál működő szakszervezet jogosultságai]
(1) A szakszervezet az e törvényben meghatározott szabályok szerint kollektív szerződést köthet.
(2) A  szakszervezet jogosult a  köznevelésben foglalkoztatottakat a  munkaügyi kapcsolatokkal vagy a  köznevelési
    foglalkoztatotti jogviszonnyal, munkaviszonnyal összefüggő kérdésekben a 139. § keretei között tájékoztatni.
(3) A szakszervezet a munkáltatótól a köznevelésben foglalkoztatottak jogviszonyával összefüggő gazdasági és szociális
    érdekeivel kapcsolatban tájékoztatást kérhet.
(4) A  szakszervezet jogosult a  munkáltatói intézkedéssel, döntéssel vagy annak tervezetével kapcsolatos véleményét
    a munkáltatóval közölni, ezzel összefüggésben konzultációt kezdeményezni.
(5) A  szakszervezet joga, hogy a  köznevelésben foglalkoztatottakat a  munkáltatóval vagy ennek érdek-képviseleti
    szervezetével szemben anyagi, szociális, valamint élet- és munkakörülményeiket érintő jogaikkal és
    kötelezettségeikkel kapcsolatban képviselje.
(6) A  szakszervezet jogosult a  tagját – meghatalmazás alapján – gazdasági és szociális érdekeinek védelme céljából
    bíróság, hatóság és egyéb szervek előtt képviselni.


(7) A  szakszervezet – a  munkáltatóval történt megállapodás szerint – jogosult arra, hogy munkaidő után vagy
munkaidőben a munkáltató helyiségeit érdekképviseleti tevékenysége céljából használhassa.
(8) A  szakszervezet képviseletében eljáró, a  munkáltatóval köznevelési foglalkoztatotti jogviszonyban vagy
munkaviszonyban nem álló személy, ha a  szakszervezetnek a  munkáltatóval köznevelési foglalkoztatotti
jogviszonyban vagy munkaviszonyban álló tagja van, a  munkáltató területére beléphet. A  belépés és
a munkahelyen való tartózkodás során a munkáltató működési rendjére vonatkozó szabályokat meg kell tartani.

**147. §** [A szakszervezeti tisztségviselők munkajogi védelme]
(1) A  közvetlen felsőbb szakszervezeti szerv egyetértése szükséges – a  (3)  bekezdés szerint megjelölt – választott
    szakszervezeti tisztséget betöltő köznevelésben foglalkoztatott (a  továbbiakban: tisztségviselő) köznevelési
    foglalkoztatotti jogviszonyának, munkaviszonyának a  munkáltató által felmentéssel vagy felmondással történő
    megszüntetéséhez, valamint a  munkáltató tisztségviselőt érintő kinevezéstől, munkaszerződéstől eltérő
    foglalkoztatásának elrendeléséhez.
(2) Az  (1)  bekezdés szerinti védelem a  tisztségviselőt megbízatásának idejére és – feltéve, hogy a  tisztségét legalább
    tizenkét hónapon át betöltötte – annak megszűnését követő hat hónapra illeti meg.
(3) A  szakszervezet a  feladatellátási helyenként foglalkoztatott szakszervezeti tisztségviselők közül, ha a  köznevelési
    foglalkoztatotti jogviszonyban állók és a munkavállalók együttes – a naptári év első napján a megelőző naptári évre
    számított átlagos statisztikai – létszáma
    a) az ötszáz főt nem haladja meg, egy főt,
    b) az ötszáz főt meghaladja, de az ezer főt nem haladja meg, két főt,
    c) az ezer főt meghaladja, de a kétezer főt nem haladja meg, három főt,
    d) a kétezer főt meghaladja, de a négyezer főt nem haladja meg, négy főt,
    e) a négyezer főt meghaladja, öt főt
    jelölhet meg.
(4) A  (3)  bekezdésben megjelölt tisztségviselőn túlmenően az  (1)  bekezdésben meghatározott védelem illeti meg
    a  munkáltatónál képviselettel rendelkező szakszervezet alapszabály szerinti legfelsőbb szerve által megjelölt
    egy tisztségviselőt.
(5) A  szakszervezet akkor jogosult a  (3) és (4)  bekezdésben foglaltak szerint megjelölt tisztségviselő helyett másik
    tisztségviselőt megjelölni, ha a  tisztségviselő köznevelési foglalkoztatotti jogviszonya, munkaviszonya vagy
    szakszervezeti tisztsége megszűnt.
(6) A  szakszervezet az  (1)  bekezdésben foglaltak szerinti munkáltatói intézkedéssel kapcsolatos álláspontját
    a  munkáltató írásbeli tájékoztatásának átvételétől számított nyolc  napon belül írásban közli. A  tájékoztatásnak,
    ha a  szakszervezet a  tervezett intézkedéssel nem ért egyet, az  egyet nem értés indokait tartalmaznia kell.
    Ha  a  szakszervezet véleményét a  fenti határidőn belül nem közli, úgy kell tekinteni, hogy a  tervezett intézkedéssel
    egyetért.
**148. §** [A szakszervezeti tisztségviselő munkaidő-kedvezménye]
(1) A  köznevelésben foglalkoztatottat szakszervezeti érdekképviseleti tevékenységének ellátása érdekében munkaidő-
    kedvezmény illeti meg, továbbá a  147.  § (3) és (4)  bekezdése szerint megjelölt köznevelésben foglalkoztatott
    mentesül munkavégzési kötelezettsége alól a munkáltatóval való konzultáció tartamára.
(2) Az (1) bekezdés alapján naptári évenként igénybe vehető összes munkaidő-kedvezmény feladatellátási helyenként
    a  munkáltatóval köznevelési foglalkoztatotti jogviszonyban vagy munkaviszonyban álló minden két szakszervezeti
    tag után havi egy óra. Az igénybe vehető munkaidő-kedvezményt a szakszervezet január elsejei taglétszáma alapján
    kell meghatározni.
(3) A  munkaidő-kedvezményt a  szakszervezet által megjelölt köznevelésben foglalkoztatott veheti igénybe.
    A szakszervezet a munkáltatónak a munkaidő-kedvezmény igénybevételét – előre nem látható, halasztást nem tűrő
    és rendkívül indokolt esetet kivéve – legalább öt nappal korábban köteles bejelenteni.
(4) A munkaidő-kedvezmény a tárgyév végéig vehető igénybe. A munkaidő-kedvezményt megváltani nem lehet.
(5) A munkaidő-kedvezmény, valamint a munkáltatóval való konzultáció tartamára távolléti díj jár.
(6) A  szakszervezetek tisztségviselőit megillető munkaidő-kedvezményt a  pedagógus kötött munkaidejének
    terhére kell kiadni oly módon, hogy a  munkaidő-kedvezmény nyolcvan százaléka a  neveléssel-oktatással lekötött
    munkaidőre, húsz százaléka a neveléssel-oktatással lekötött idő feletti kötött munkaidőre essen.


### 22. A kollektív szerződés

**149. §** [A kollektív szerződés megkötése és módosítása]
(1) Kollektív szerződést köthet
    a) a munkáltató, a tagok felhatalmazása alapján a munkáltatói érdekképviseleti szervezet, továbbá
    b) a szakszervezet vagy szakszervezeti szövetség.
(2) A  szakszervezet kollektív szerződés kötésére jogosult, ha a  munkáltatónál köznevelési foglalkoztatotti
    jogviszonyban és munkaviszonyban álló tagjainak száma eléri
    a) a munkáltatóval köznevelési foglalkoztatotti jogviszonyban és munkaviszonyban álló,
    b) munkáltatói érdekképviseleti szervezet által kötött kollektív szerződés esetében a kollektív szerződés hatálya
       alá tartozó
    köznevelésben foglalkoztatottak létszámának tíz százalékát.
(3) A (2) bekezdés alkalmazásakor a köznevelésben foglalkoztatottaknak a szerződéskötést megelőző félévre számított
    átlagos statisztikai létszámát kell alapul venni.
(4) A  (2)  bekezdés szerint kollektív szerződés kötésére jogosult szakszervezetek a  kollektív szerződést együttesen
    köthetik meg.
(5) A  szakszervezeti szövetség kollektív szerződés kötésére jogosult, ha a  munkáltatónál képviselettel rendelkező
    legalább egy tagszervezete megfelel a (2) bekezdésben előírt feltételnek és tagszervezetei erre felhatalmazzák.
(6) A  munkáltató egy kollektív szerződést köthet. Ha a  kollektív szerződést több munkáltató köti, akkor – e  kollektív
    szerződés felhatalmazása alapján – a  munkáltató rá kiterjedő hatállyal köthet kollektív szerződést. A  több
    munkáltató által kötött kollektív szerződést tágabb hatályúnak kell tekinteni.
(7) A kollektív szerződés kötésére irányuló ajánlat tárgyalása nem utasítható vissza.
(8) A kollektív szerződést írásba kell foglalni.
(9) Az  a  szakszervezet vagy szakszervezeti szövetség, amely a  kollektív szerződés megkötését követően felel meg
    a  (2)  bekezdésben meghatározott feltételnek, jogosult a  kollektív szerződés módosítását kezdeményezni, és
    a módosítással kapcsolatos tárgyaláson – tanácskozási joggal – részt venni.
**150. §** [A kollektív szerződés tartalma]
(1) A kollektív szerződés szabályozhatja
    a) a köznevelési foglalkoztatotti jogviszonyból, illetve munkaviszonyból származó vagy az  ezzel kapcsolatos
       jogot vagy kötelezettséget,
    b) a feleknek a  kollektív szerződés megkötésével, teljesítésével, megszüntetésével, jogaik gyakorlásával,
       kötelezettségeik teljesítésével kapcsolatos magatartását.
(2) Kollektív szerződés e törvény, és az e törvény felhatalmazása alapján kiadott rendeletek előírásaitól akkor térhet el,
    ha erre e  jogszabályok felhatalmazást adnak. A  köznevelés területén létesített munkaviszonyra vonatkozóan
    az Mt.-től az ott meghatározottak szerint lehet, a II–III. és V. Fejezetben foglaltaktól nem lehet eltérni.
(3) A szűkebb hatályú kollektív szerződés a tágabb hatályútól – ennek eltérő rendelkezése hiányában és a (2) bekezdés
    által meghatározott keretek között – csak a köznevelésben foglalkoztatott javára térhet el.
(4) A köznevelésben foglalkoztatott javára történő eltérést az egymással összefüggő rendelkezések összehasonlításával
    kell elbírálni.
**151. §** [A kollektív szerződés hatálya]
(1) A kollektív szerződés hatálya kiterjed arra a munkáltatóra, amely
    a) a kollektív szerződést kötötte, vagy
    b) a kollektív szerződést kötő munkáltatói érdekképviseleti szervezet tagja.
(2) A  kollektív szerződésnek a  felek kapcsolatát szabályozó rendelkezése hatálya a  kollektív szerződést kötő felekre
    terjed ki.
(3) A kollektív szerződés köznevelési foglalkoztatotti jogviszonyra, munkaviszonyra vonatkozó rendelkezésének hatálya
    a  munkáltatóval köznevelési foglalkoztatotti jogviszonyban, munkaviszonyban álló valamennyi foglalkoztatottra
    kiterjed.
(4) A kollektív szerződés a kihirdetéssel lép hatályba.


**152. §** [A kollektív szerződés felmondása és megszűnése]
(1) A  kollektív szerződés három hónapos felmondási idővel felmondható. Több szakszervezet által kötött kollektív
    szerződést bármelyik szakszervezet jogosult felmondani.
(2) A felmondási jog a kollektív szerződés megkötésétől számított hat hónapon belül nem gyakorolható.
(3) A határozott időre kötött kollektív szerződés a határozott idő lejártával megszűnik.
**153. §** [A kollektív szerződés hatályvesztése]
(1) A  munkáltató, a  munkáltatói érdekképviseleti szervezet vagy a  szakszervezet vagy a  szakszervezeti szövetség
    jogutód nélküli megszűnése esetén a kollektív szerződés hatályát veszti.
(2) Több munkáltató vagy több munkáltatói érdekképviseleti szervezet által kötött kollektív szerződés esetén,
    a  kollektív szerződés csak a  jogutód nélkül megszűnt munkáltató vagy munkáltatói érdekképviseleti szerv
    tekintetében veszti hatályát.
(3) Több szakszervezet által kötött kollektív szerződés esetén a  kollektív szerződés csak valamennyi szakszervezet
    jogutód nélküli megszűnésével veszti hatályát.
(4) A kollektív szerződés hatályát veszti, ha a kollektív szerződést kötő szakszervezet (szakszervezeti szövetség) a 149. §
    (2)–(3) bekezdése alapján nem jogosult kollektív szerződés kötésére.
(5) A  (4)  bekezdést több szakszervezet által kötött kollektív szerződés esetén akkor kell alkalmazni, ha a  149.  §
    (2) bekezdése alapján egyik szakszervezet sem jogosult kollektív szerződés kötésére.
**154. §** [A kollektív szerződés a munkáltató személyében bekövetkező változás esetén]
(1) A  munkáltató személyében bekövetkező változás esetén az  átvevő munkáltató az  átvétel időpontjában
    a köznevelési foglalkoztatotti jogviszonyra, munkaviszonyra kiterjedő hatályú kollektív szerződésben meghatározott
    munkafeltételeket az átvétel időpontját követő egy évig köteles fenntartani.
(2) Nem terheli az  (1)  bekezdésben foglalt kötelezettség a  munkáltatót, ha a  kollektív szerződés hatálya az  átvétel
    időpontját követő egy  évnél korábbi időpontban megszűnik, vagy a  köznevelési foglalkoztatotti jogviszonyra,
    munkaviszonyra az átvételt követő időpontban kollektív szerződés hatálya terjed ki.

### VIII. FEJEZET

### ZÁRÓ RENDELKEZÉSEK

### 23. Felhatalmazó rendelkezések

**155. §** [Felhatalmazó rendelkezések]
(1) Felhatalmazást kap a Kormány, hogy rendeletben határozza meg
    1. a köznevelésben foglalkoztatottak által betölthető munkaköröket és azok betöltésének, valamint az igazgatói
       megbízás iskolai végzettséggel, szakképzettséggel, szakmai gyakorlattal kapcsolatos és egyéb részletes
       feltételeit, továbbá a feltételek igazolásának módját,
    2. a pályázat közzétételének módját, továbbá a pályázati eljárásban részt vevők körét, a pályázatok elbírálására
       vonatkozó többletkövetelményeket és az eljárás részletes szabályait,
    3. a próbaidő kikötését kizáró szakmai gyakorlatot vagy felsőoktatási gyakorlatot munkakörönként,
    4. a pedagógusok munkaideje beosztásának szabályait, az  eseti és tartós helyettesítés szabályait, a  neveléssel-
       oktatással lekötött munkaidőben, valamint a  kötött munkaidőnek a  neveléssel-oktatással lekötött
       munkaidőn felüli részében ellátható egyes feladatokat, a kollégiumi nevelőtanár által a neveléssel-oktatással
       lekötött munkaidejében ellátható, az  iskolai vagy kollégiumi foglalkozáson részt nem vevő tanulók
       folyamatos pedagógiai felügyeletébe tartozó egyes feladatokat, a  nevelés-oktatást előkészítő, nevelés-
       oktatással összefüggő egyéb feladatok körét,
    5. a csökkentett munkaidőben történő foglalkoztatás eljárási szabályait,
    6. a nevelési-oktatási intézményekben elrendelhető rendkívüli munkavégzés, az  ügyelet és készenlét
       elrendelésének feltételeit, az ügyelet és az ügyelet alatt elrendelt munkavégzés díjazását is magában foglaló
       átalánydíjazás, a többlettanítási óradíj megállapításának szabályait és mértékét,
    7. a Mesterpedagógus fokozatba sorolt, Kutatótanár fokozatba sorolt, továbbá az  érettségi vizsgáztatásban
       részt vevő pedagógust megillető munkaidő-kedvezmény mértékét,


8. a szabadság kiadásával kapcsolatos közlési, nyilvántartási, elszámolási szabályokat, az  alkotói szabadság
    igénybevételének és a  kapcsolódó kedvezmény részletes szabályait, valamint a  pótszabadságra jogosult
    nevelő, nevelő-oktató és pedagógiai szakszolgálati tevékenységet végzők körét, az  alkotói szabadság
    igénybevételének részletes szabályait,
9. a pedagógusok előmeneteli rendszerét érintően az  egyes fokozatokba történő besoroláshoz szükséges
    követelményeket, a szakmai gyakorlatba beszámítandó időtartamokat, a Mesterpedagógus és a Kutatótanár
    fokozatok feltételeként a  munkaköri feladatokon túlmenően vállalandó egyéb szakmai feladatok körét,
    a címzetes fokozatok megszerzésének követelményeit és feltételeit,
10. a nevelő-oktató munkát közvetlenül segítő munkakört betöltők pedagógus előmenetel hatálya alá tartozása
    feltételeként meghatározott pedagógus szakképesítést, szakképzettséget,
11. a pedagógus előmenetel hatálya alá nem tartozó nevelő-oktató munkát közvetlenül segítő alkalmazottak,
    valamint a  gazdasági, ügyviteli, műszaki, kisegítő és más, nem pedagógus-munkakörben alkalmazottak
    besorolásához szükséges követelményeket,
12. a minősítő vizsgát és a  minősítési eljárást lefolytató bizottság működésének szabályait, a  szakmai
    kritériumokra vonatkozó részletes rendelkezéseket, a  minősítő vizsga és a  minősítési eljárások során adható
    minősítések feltételeit, a  megismételt minősítő vizsga és minősítési eljárások költségét, valamint az  ezért
    kérhető minősítési, megújítási díj mértékét, befizetésének szabályait, a  pedagógus előmenetel hatálya alá
    tartozó nevelő-oktató munkát közvetlenül segítő munkakört betöltőkre vonatkozó, a  pedagógusokétól
    eltérő tartalmú minősítési követelményeket és eljárást, a  címzetes fokozatok megszerzésének eljárási
    szabályait, és az azokhoz kapcsolódó jogosultságokat,
13. a gyakornoki követelmények elveit, a  mentor részletes kötelezettségeit, a  gyakornoki szabályzat kiadásával
    kapcsolatos eljárási szabályokat,
14. az illetmény számfejtésével és elszámolásával kapcsolatos részletes szabályokat, ha a  munkáltató nem
    a központosított illetményszámfejtés hatálya alá tartozik,
15. az e  törvényben meghatározott illetmények alsó, illetve felső határánál magasabb összegű alsó, illetve felső
    határt, az  e  törvényben meghatározott keretek között a  tankerületi központon belül más nevelési-oktatási
    intézmény feladatellátási helyén történő munkavégzés idejére járó illetményrész mértékének, az  egyes
    köznevelési feladatokért járó megbízási díj, eseti és illetménypótlék, kereset-kiegészítés, jutalom mértékének
    és megállapításának részletes szabályait,
16. a pedagógusigazolvány igénylésének, elkészítésének és nyilvántartásának szabályait, az  illetményen kívüli
    juttatásokat,
17. a leltárfelelősség mértékét és érvényesítésének rendjét,
18. a munkakör-felajánlással kapcsolatos eljárást, a  köznevelési foglalkoztatotti jogviszonynak a  munkaidőkeret
    lejárta előtt történő megszűnése esetén a munkaidő és a havi illetmény elszámolásának rendjét, a csoportos
    létszámcsökkentéssel kapcsolatosan a köznevelésben foglalkoztatottak képviselőire vonatkozó szabályokat,
19. a Kar közösségi szolgálattal, valamint etikai eljárás lefolytatásával kapcsolatos hatáskörét, a Kar szervezetére,
    összetételére vonatkozó rendelkezéseket, valamint az  etikai eljárás részletes szabályaira vonatkozó
    rendelkezéseket,
20. a kedvezményezett és felzárkózó települések körét,
21. vendégtanár óraadókénti megbízási díjának legkisebb összegét,
22. a fegyelmi eljárásra vonatkozó részletes eljárási szabályokat,
23. a nevelési-oktatási intézményekben alkalmazott vezetők körét, a  nevelőoktató munkát közvetlenül segítő
    alkalmazottak körét, az  egyéb nevelési-oktatási intézményekben alkalmazott vezetők, a  foglalkoztatott
    pedagógusok, valamint a nevelő-oktató munkát közvetlenül segítő alkalmazottak körét és az átcsoportosítás
    esetén az átlagbéralapú támogatásra jogosító összlétszámot,
24. a gyakornoknak járó havi illetmény összegét,
25. a nevelési-oktatási intézményekben alkalmazottak finanszírozott létszámát.
(2) Felhatalmazást kap a  köznevelésért felelős miniszter, hogy a  pedagógus munkavégzése színvonalára, nyújtott
munkateljesítményére vonatkozó, kompetencia és teljesítményalapú értékelési rendszer részletes szabályait
rendeletben határozza meg.


### 24. Hatályba léptető rendelkezések

**156. §** [Hatályba léptető rendelkezések]
(1) Ez a törvény – a (2)–(4) bekezdésben foglalt kivétellel – 2023. július 15-én lép hatályba.
(2) A  171.  § (1)–(4), (6)–(13), (15)–(38), (40)–(44), (46)–(55)  bekezdése, a  171.  § (56)  bekezdés 1–2.  pontja, 3.  pont
    b)  alpontja, 4–7.  pontja, 9–15.  pontja, 17–28.  pontja, a  171.  § (57)  bekezdés 1.  pontja, 3.  pontja, 12.  pontja
    2023. szeptember 1-jén lép hatályba.
(3) Az  1.  § (2)–(11)  bekezdése, a  2–19.  §, a  20.  § (1)–(4)  bekezdése, a  21–154.  §, a  155.  § (1)  bekezdés 1–19. és
    21–25. pontja, a 155. § (2) bekezdése, a 162–163. §, a 166–170. §, a 171. § (5), (45) bekezdése, a 171. § (56) bekezdés
    3. pont a) alpontja, 8. pontja, 16. pontja, a 171. § (57) bekezdés 2. pontja, 4–11. pontja, 13–20. pontja, a 172–180. §,
    az 1–4. melléklet 2024. január 1-jén lép hatályba.
(4) A 20. § (5)–(10) bekezdése 2024. július 1-jén lép hatályba.

### 25. Átmeneti rendelkezések

**157. §** [Átmeneti rendelkezések a jogviszonyok átalakulásához kapcsolódó eljáráshoz]
(1) Annak az állami vagy önkormányzati fenntartású köznevelési intézményben foglalkoztatott közalkalmazottnak vagy
    munkavállalónak, aki 2023. július 15. és augusztus 1. napja között a foglalkoztatásra irányuló jogviszonyát egyoldalú
    nyilatkozatával megszünteti, a lemondási (felmondási) ideje egy hónap azzal, hogy a munkavégzési kötelezettsége
    alól a lemondási (felmondási) idejére mentesül.
(2) Az (1) bekezdésben meghatározott esetben a Kjt. lemondásra, Mt. felmondásra vonatkozó szabályai az (1) bekezdés
    szerinti eltérésekkel alkalmazhatóak.
(3) Az  Nkt.-ban meghatározott köznevelési intézmény, továbbá a  tankerületi központ (a  továbbiakban együtt:
    munkáltató) 2023. szeptember 15.  napjáig tájékoztatja a  közalkalmazottat és a  munkavállalót (a  továbbiakban
    együtt: érintett)
    a) e törvény egyes rendelkezései hatálybalépésének időpontjáról és a rendelkezések lényeges tartalmáról,
    b) a 2024. január 1. napján bekövetkező jogviszony átalakulásáról, és ennek keretében
       ba) kormányrendeletben meghatározottak szerinti várható munkaköréről,
       bb) várható munkaidejéről,
       bc) várható besorolásáról,
       bd) várható havi illetményéről, beleértve az  esélyteremtési illetményrészt és rendszeres
          illetménypótlékairól, egyes feladatokért járó megbízási díjáról,
       be) munkavégzésének várható helyéről,
       bf ) köznevelési foglalkoztatotti jogviszonya kezdetének várható napjáról,
       bg) arról, hogy a köznevelési foglalkoztatotti jogviszony határozatlan vagy határozott időre szól, utóbbi
          esetben a jogviszony megszűnésének időpontjáról, vagy más megszüntető feltételről,
       bh) a (6) bekezdés szerinti határidőről és annak jogkövetkezményeiről, valamint
       bi) más, a köznevelési jogviszonyt érintő, a felek által meghatározott körülményről,
    c) – ha az  érintett jogviszonya munkaviszonnyá alakul – a  2024. január 1.  napján bekövetkező jogviszony
       átalakulásáról, és ennek keretében
       ca) a b) pont ba), bb), be) és bh) alpontjában foglaltakról,
       cb) várható munkabéréről és rendszeres juttatásairól,
       cc) munkaviszonya kezdetének várható napjáról,
       cd) arról, hogy munkaviszonya határozatlan vagy határozott időre szól, határozott időre szóló
          munkaviszony esetén a jogviszony megszűnésének időpontjáról, vagy más megszüntető feltételről,
       ce) más, a munkaviszonyát érintő, a felek által meghatározott körülményről.
(4) Az  (1)  bekezdés szerinti tájékoztatásra az  Mt. 15.  § (1)  bekezdését kell megfelelően alkalmazni azzal, hogy
    a tájékoztatás az érintettel való közléssel válik hatályossá.
(5) A  tájékoztatás közlésére az  Mt. 24.  §-ában, a  határidőszámításra az  Mt. 25.  § és 26.  §-ában meghatározott
    szabályokat kell alkalmazni.
(6) Az  érintett a  munkáltató által közölt tájékoztatás alapján a  jogviszonyváltás el nem fogadásáról
    2023.  szeptember  15. és 2023. szeptember 29.  napja között nyilatkozhat. A  nyilatkozatot írásba kell foglalni,
    a határidő elmulasztása jogvesztéssel jár.
(7) Az érintett a jogviszonyváltás el nem fogadásáról szóló nyilatkozatát nem vonhatja vissza.


(8) A  tájékoztatásban a  munkáltató rögzíti, hogy az  érintett a  jogviszonyváltás előtt elért fokozatnál nem kerülhet
alacsonyabb besorolásba és a  munkáltató nem állapíthat meg számára a  (10) vagy a  (13)  bekezdés szerinti
illetménynél alacsonyabb összegű illetményt.
(9) Ha a munkáltató 2023. szeptember 16. és 2023. december 31. közötti időszakban létesít köznevelési intézményben
foglalkoztatásra irányuló jogviszonyt, akkor a  Kjt. szerinti kinevezéssel vagy az  Mt. szerinti munkaszerződés
megkötésével az  érintett a  2024. január 1.  napján bekövetkező jogviszonyváltást elfogadja. Az  így létrejött
jogviszony alapján a  munkáltató a  garantált illetmény (alapbér) megállapításakor a  (10)–(15)  bekezdéseket
alkalmazza azzal, hogy az a jogviszony kezdetének időpontjától jár.
(10) Az Nkt. 65. § (1) bekezdésében meghatározott garantált illetmény (pótlékok nélküli illetmény, munkavállalók esetén
alapbér) és az ágazati szakmai pótlék együttes összege nem lehet kevesebb
a) Gyakornok esetén 400.000 forintnál,
b) Pedagógus I. esetén 410.000 forintnál,
c) Pedagógus II. esetén 430.000 forintnál,
d) Mesterpedagógus esetén 520.000 forintnál,
e) Kutatótanár esetén 640.000 forintnál.
Az így megállapított illetmény összege meghaladhatja az Nkt. 65. §-a szerinti garantált illetmény összegét.
(11) A  (10)  bekezdést 2023. november 1-jétől kell alkalmazni azzal, hogy a  (10)  bekezdés szerinti érintettel a  kinevezési
okmány módosítását vagy a  munkaszerződés módosítását 2023. szeptember 15-ig közölni kell azzal, hogy
a (10) bekezdésben meghatározott illetmény 2023. július 1-jéig visszamenőleg jár az érintettnek.
(12) A  (10)  bekezdés szerint megállapított illetmény alapján a  2023. július 1. és 2023. november 1.  napja közötti
illetménykülönbözetet a munkáltató 2023. december 10-éig fizeti ki.
(13) Ha a  pedagógus, dajka, könyvtáros, pedagógiai asszisztens, gyógypedagógiai asszisztens, gyermek- és
ifjúságvédelmi támogató, gyógytornász, intézményi titkár óvodában, iskolában, kollégiumban vagy pedagógiai
szakszolgálati intézményben, ápoló, rendszergazda, laboráns munkakörben foglalkoztatott
a) a Kormány rendeletében meghatározott kedvezményezett településen vagy felzárkózó településen lévő
köznevelési feladatellátási helyen dolgozik, vagy
b) az a)  pont hatálya alá nem tartozó településen dolgozik, és a  feladatellátási helyen a  hátrányos helyzetű
gyermekek, vagy a  halmozottan hátrányos helyzetű gyermekek, tanulók külön vagy együttesen számított
aránya eléri a  tíz százalékot, és a  pedagógus a  nevelési-oktatási intézmények működéséről és a  köznevelési
intézmények névhasználatáról szóló miniszteri rendeletben meghatározott képességkibontakoztató,
integrációs felkészítés vagy óvodai fejlesztő program keretébe tartozó feladatokat lát el,
a Kjt., vagy az  Mt. szerint járó – és a  (10)  bekezdés szerinti esetben az  ott meghatározott összegig felemelt  –
illetményének (alapbérének) pótlék nélküli összege húsz százalékával (esélyteremtési illetményrésszel) emelt
összegű illetmény illeti meg. Az  így megállapított illetmény összege meghaladhatja az  Nkt. 65.  §-a szerinti
garantált illetmény összegét. Ha a  158.  § (1)  bekezdés a)  pontja szerinti érintett nehéz körülmények között végzett
munkáért járó pótlékra is jogosult, akkor az  esélyteremtési illetményrészt az  illetményének (alapbérének) pótlék
nélküli összege húsz százaléka és a  nehéz körülmények között végzett munkáért járó pótlék különbözeteként kell
megállapítani.
(14) A  (13)  bekezdést 2023. november 1-jétől kell alkalmazni azzal, hogy a  (13)  bekezdés szerinti illetmény összegét,
valamint a  kinevezési okmány módosítását vagy a  munkaszerződés módosítást 2023. szeptember 15-éig közölni
kell az  érintettel, azzal, hogy a  (13)  bekezdésben meghatározott illetmény 2023. július 1-jéig visszamenőleg jár
az érintettnek.
(15) A  (13)  bekezdés szerint megállapított illetmény alapján a  2023. július 1. és 2023. november 1.  napja közötti
illetménykülönbözetet a munkáltató 2023. december 10-éig fizeti ki.
(16) A  (10)–(12)  bekezdést a  Gyvt. hatálya alá tartozó intézményben pedagógus-munkakörben foglalkoztatottra is
alkalmazni kell.

**158. §** [Átmeneti rendelkezés a jogviszonyok átalakulásához]
(1) 2024. január 1-jével a köznevelési intézményben
    a) pedagógus, dajka, könyvtáros, pedagógiai asszisztens, gyógypedagógiai asszisztens, gyermek- és
       ifjúságvédelmi támogató, gyógytornász, intézményi titkár óvodában, iskolában, kollégiumban vagy
       pedagógiai szakszolgálati intézményben, ápoló, rendszergazda, laboráns munkakörben foglalkoztatott
       közalkalmazotti jogviszonya vagy munkaviszonya köznevelési foglalkoztatotti jogviszonnyá,


b) gondozónő és takarító, szakorvos, úszómester, műszaki vezető, továbbá gazdasági, ügyviteli, műszaki,
kisegítő munkakörben foglalkoztatott közalkalmazotti jogviszonya munkaviszonnyá
alakul át.
(2) Az (1) bekezdéstől eltérően az érintett jogviszonya nem alakul át az (1) bekezdés a)–b) pontja szerinti jogviszonnyá,
ha 2024. január 1-je előtt kötött megállapodás, illetve valamelyik fél által közölt egyoldalú jognyilatkozata alapján

2024. január 1-jét követően szűnik meg a jogviszony.
(3) Az  (1)  bekezdés a)  pontja szerinti érintettet 2024. január 15-ig a  jogviszony átalakulásáról tájékoztatni kell, részére
az  e  törvény szerinti kinevezési okmányt ki kell állítani, havi illetményét a  159.  § alapján meg kell állapítani.
Ha a nevelő-oktató munkát közvetlenül segítő munkakör elnevezése a Kormány rendelete alapján változik, azt ezzel
egyidejűleg meg kell állapítani. A  42.  §-tól eltérően a  munkáltatónak a  tájékoztatási kötelezettségét a  kinevezési
okmány közlését követő tizenöt  napon belül kell teljesítenie. A  157.  § szerinti tájékoztatástól a  munkáltató
a kinevezésben kizárólag az érintett javára térhet el.
(4) A  köznevelési foglalkoztatotti jogviszonyban töltött idő alapján a  köznevelési foglalkoztatotti jogviszonyban
állókat, valamint a  munkaviszonyban töltött idő alapján munkaviszonyban állókat megillető jogosultságok
megállapításakor jogosító időként az átalakulás előtt közalkalmazotti jogviszonyban vagy munkaviszonyban töltött
időt is figyelembe kell venni.
(5) E  törvény hatálybalépése nem szakítja meg a  2023. december 31-én fennálló jogviszonyból eredő igények
elévülését.
(6) Az  (1)  bekezdés a)  pontja szerinti érintett, ha a  jogviszonyváltást a  157.  § (6)  bekezdése szerinti nyilatkozata
alapján nem fogadta el, jogviszonya a  törvény erejénél fogva 2023. november 30.  napjával megszűnik, azzal, hogy
a  felmentési idő illeti meg, amely 2023. november 1-jétől 2023. november 30-ig tart, amely alatt az  érintettet
a  munkavégzési kötelezettsége alól fel kell menteni és a  2023. november 1.  napján érvényes kinevezése szerinti,
őt  megillető illetményének alapulvételével a  (8)  bekezdésben meghatározott mérték szerinti végkielégítésre
jogosult. Az érintett foglalkoztatási jogviszonyára a Kjt. szabályait az e §-ban foglalt eltérésekkel kell alkalmazni.
(7) Az  (1)  bekezdés b)  pontja szerinti érintettet 2024. január 15-ig a  jogviszony átalakulásáról tájékoztatni kell
és részére az  Mt. szerinti munkaszerződését el kell készíteni. A  157.  § szerinti tájékoztatástól a  munkáltató
a  munkaszerződésben kizárólag az  érintett javára térhet el. Ha a  157.  § (6)  bekezdése szerinti jogviszonyváltásra
vonatkozó nyilatkozata szerint jogviszonyát az  Mt. szerint nem kívánja fenntartani, akkor a  jogviszonya
a  törvény erejénél fogva 2023. november 30-án megszűnik azzal, hogy a  felmondási idő illeti meg, amely
2023.  november  1-jétől és 2023. november 30-ig tart, amely alatt az  érintettet a  munkavégzési kötelezettsége alól
fel kell menteni és a  2023. november 1.  napján érvényes kinevezése szerinti, őt megillető bérének alapulvételével
a (8) bekezdésben meghatározott mérték szerinti végkielégítésre jogosult. Az érintett foglalkoztatási jogviszonyára
az Mt. szabályait az e §-ban foglalt eltérésekkel kell alkalmazni.
(8) A (6) és (7) bekezdésben meghatározott esetben,
a) ha az érintett kevesebb mint 20 év figyelembe vehető jogosító idővel rendelkezik, 1 havi,
b) ha az érintett legalább 20 év, de 30 évnél kevesebb figyelembe vehető jogosító idővel rendelkezik, 2 havi,
c) ha az érintett legalább 30 év figyelembe vehető jogosító idővel rendelkezik, 3 havi
végkielégítésre jogosult.
(9) Ha a  (6) vagy (7)  bekezdésben meghatározott esetekben az  érintett a  jogviszonya megszűnésének időpontjától
számított
a) 30  napon belül új köznevelési foglalkoztatotti jogviszonyt, vagy a  szakképzésről szóló törvény hatálya alá
tartozó munkáltatónál munkaviszonyt létesít, akkor végkielégítésre nem jogosult,
b) 31. és 60.  nap közötti időszakban új köznevelési foglalkoztatotti jogviszonyt, vagy a  szakképzésről szóló
törvény hatálya alá tartozó munkáltatónál munkaviszonyt létesít, legfeljebb egyhavi végkielégítésre jogosult,
c) 61. és 90.  nap közötti időszakban új köznevelési foglalkoztatotti jogviszonyt, vagy a  szakképzésről szóló
törvény hatálya alá tartozó munkáltatónál munkaviszonyt létesít, legfeljebb kéthavi végkielégítésre jogosult
azzal, hogy a számára a (8) bekezdés szerint kifizetett végkielégítés összegének az a)–c) pont szerinti mértéken felüli
összegét köteles visszafizetni volt munkáltatója részére.
(10) A  64.  § (2)  bekezdését azon közalkalmazottakra vagy munkavállalókra is alkalmazni kell, akiknek a  jogviszonyát
e  törvény hatálya alá tartozó munkáltató 2024. január 1-jét megelőzően rendkívüli felmentéssel vagy az  Mt. 78.  §
(1) bekezdése szerinti azonnali hatályú felmondással szüntette meg.
(11) A  pedagógusigazolványra való jogosultság megilleti az  e  törvény hatálybalépése előtt nyugállományba vagy
korhatár előtti ellátásba helyezett személyeket.


**159. §** [Átmeneti rendelkezések a besoroláshoz és illetmény megállapításhoz]
(1) Az a 158. § (1) bekezdés a) pontja szerinti érintett, aki 2023. december 31-éig az Nkt. 64. § (4) bekezdés a)–e) pontja
    szerinti valamely fokozatot elérte, a  97.  § (1)  bekezdése szerinti, az  Nkt. 2023. december 31-én hatályos 64.  §
    (4) bekezdés a)–e) pontjában foglalt fokozattal azonos fokozatba kerül besorolásra.
(2) A havi illetmény, munkabér nem lehet kevesebb, mint az érintett 2023. december 31. napján érvényes
    a) pótlékok nélküli illetményének, munkavállalók esetén alapbérének és
    b) a köznevelési szakmai ágazati pótlékának
    együttes összege azzal, hogy annak az  érintettnek, akinek a  havi illetménye, munkabére a  157.  § (10) vagy
    a (13) bekezdés szerint lett megállapítva, az így megállapított illetménye szerinti összegnél nem lehet kevesebb.
(3) A  2024. január 1-jén a  pedagógus előmeneteli rendszer hatálya alá tartozó személy havi illetményét a  munkáltató
    a  98.  § (1)–(7)  bekezdésében foglaltak figyelembevételével, az  egyes köznevelési feladatokért járó megbízási díját
    a 102. §-ban foglaltak figyelembevételével 2024. január 15-ig állapítja meg.
(4) A  2023. minősítési  évben már megkezdett Pedagógus II. fokozatra irányuló minősítési eljárást azok esetében kell
    lefolytatni, akik 2023. szeptember 15-éig megtett, a  hivatalhoz címzett írásbeli nyilatkozatukban ezt kérelmezik.
    Kérelem hiányában a hivatal az eljárást 2023. szeptember 16-án megszünteti.
**160. §** [Átmeneti rendelkezés a jogviszony tartalmához]
(1) A 2024. január 1-jén már folyamatban lévő próbaidő a jogviszony létesítésekor kikötött időtartamban áll fenn.
(2) Az  a  pedagógus, akinek esetében 2024. január 1-jén az  öregségi nyugdíjkorhatár eléréséhez öt  évnél rövidebb idő
    van hátra, vagy 2024. január 1-je előtt jogszabály alapján életkorára tekintettel a pedagógus-továbbképzésben való
    részvétel alól mentesült, pedagógus-továbbképzésben történő részvételre nem kötelezhető.
(3) A  2024. január 1-jén fennálló és még be nem jelentett, engedélykötelessé vagy bejelentés kötelessé váló
    jogviszonyokról, tevékenységekről a  köznevelési foglalkoztatotti jogviszonyban álló 30  napon belül köteles
    az engedélyt megkérni vagy a bejelentést megtenni.
(4) A  2024. január 1-jén fennálló, kinevezéstől, munkaszerződéstől eltérő foglalkoztatás az  eredetileg elrendelt
    időtartamig tart, és időtartamát az e törvény szerinti időtartamba a 2024. évben be kell számítani.
(5) 2024. január 1-je előtt adott magasabb vezetői, vezetői megbízás az  e  törvény szerinti elnevezéssel az  eredeti
    megbízásban meghatározott határidőig továbbra is fennáll azzal, hogy visszavonására e  törvény rendelkezései
    szerint kerülhet sor. 2024. január 1-je előtt megállapított „címzetes igazgatói” cím 2024. január 1. napját követően is
    megmarad. „Címzetes igazgatói”, „címzetes főigazgatói” cím e törvény alapján történő adományozásakor figyelembe
    kell venni a 2024. január 1-je előtt fennállt magasabb vezetői megbízásban töltött időt is.
(6) Nem vonatkozik a  minősítési kötelezettség arra a  pedagógus-munkakörben, valamint pedagógiai szakértő,
    pedagógiai előadó munkakörben foglalkoztatottra, aki a  2024/2025. tanév végéig eléri a  rá vonatkozó öregségi
    nyugdíjkorhatárt.
(7) A  munkáltató a  teljesítményértékelés szabályainak alkalmazásával a  pedagógus előmeneteli rendszer hatálya
    alá tartozó személy munkavégzése színvonalát, az  általa nyújtott munkateljesítményt első alkalommal
    a  2024/2025  tanévre, óvodában foglalkoztatott esetén a  2024. szeptember 1-je és 2025. június 30-a közötti
    időszakra vonatkozóan értékeli. A  teljesítményértékelés eredményeként a  munkáltató első alkalommal
    2025. szeptember 1-jével állapíthat meg a 98. § (3) bekezdésében meghatározottak szerint módosított illetményt.
(8) Az  a  köznevelésben foglalkoztatott, aki 2024. január 1-jét követően megszerzi a  jogosultságot a  köznevelési
    foglalkoztatotti jutalom valamely fokozatára,
    a) az általa megszerzett fokozatnál alacsonyabb fokozathoz kapcsolódó köznevelési foglalkoztatotti jutalomra
       emellett nem jogosult,
    b) nem jogosult a  köznevelési foglalkoztatotti jutalom ezen fokozatára, ha a  korábbi közalkalmazotti
       jogviszonyában az azonos elnevezésű jubileumi jutalomra való jogosultságot megszerezte.
(9) A  2023. december 31-én folyamatban lévő kártérítési eljárást az  eljárás megindulásakor hatályos szabályok szerint
    kell lefolytatni.
(10) A  köznevelésben foglalkoztatott 2024. július 1-ig köteles a  Kormány által biztosított elektronikus azonosítási
    szolgáltatást és a hozzá kapcsolódó tárhelyet igényelni és erről a munkáltatónak írásban nyilatkozni.
(11) Ha a felek között 2023. december 31-én tanulmányi szerződés áll fenn,
    a) az abban vállalt jogviszony-fenntartási kötelezettség a 158. § (1) bekezdése szerinti jogviszonyra vonatkozik és
    b) a foglalkoztatott jogviszonya a 158. § (6) bekezdése alapján megszűnik, amely – a tanulmányi szerződésben
       vállalt kötelezettség szempontjából – nem minősül a munkavállaló, közalkalmazott szerződésszegésének.


(12) A  158.  § (1)  bekezdés b)  pontja szerinti érintett vonatkozásában a  munkáltatót terhelő tájékoztatást
a munkaszerződés közlését követő 15 napon belül kell teljesíteni.

**161. §** [Átmeneti rendelkezés a 2023. évi szabadsághoz]
(1) A 158. § (1) bekezdés szerinti érintett 2024. január 1. előtt irányadó törvény alapján megszerzett, de ezen időpontig
    ki nem adott szabadságát 2024. január 1-jét követően a  158.  § (1)  bekezdése szerint a  jogosultra irányadó törvény
    szerinti kiadási szabályok szerint kell kiadni, vagy a jogviszony megszűnése esetén pénzben megváltani.
(2) A 2023. december 31-én folyamatban lévő alkotói szabadságot az eredetileg meghatározott megszűnési időpontig
    továbbra is biztosítani kell.
**162. §** [Átmeneti rendelkezés a kollektív munkajogi szabályokhoz]
(1) A  Kjt. illetve az  Mt. alapján 2024. január 1. előtt megkötött kollektív szerződések a  hatályuk alá tartozó
    foglalkoztatottra vonatkozóan – e  törvénnyel vagy az  Mt.-vel ellentétben nem álló rendelkezései  –
    2024. január 1. napját követően is hatályban maradnak. Módosításukra a 149–154. §-a alapján kerülhet sor. Az ebből
    származó igények közigazgatási perben érvényesíthetőek.
(2) A köznevelésért felelős miniszter a szakszervezetekkel történő egyeztetés keretében minden év március 31. napjáig
    áttekinti e  törvény hatályosulásával kapcsolatos észrevételeket, problémákat, valamint a  jogszabály módosítására
    vonatkozó javaslatokat.
**163. §** [Köznevelési intézmények oktatási feladatainak elősegítése érdekében állami tulajdonú ingó vagyontárgyak
    tulajdonjogának ingyenes átruházása]
(1) A  nemzeti vagyonról szóló 2011.  évi CXCVI.  törvény (a  továbbiakban: Nvtv.) 13.  § (3)  bekezdése és az  állami
    vagyonról szóló 2007.  évi CVI.  törvény (a  továbbiakban: Vtv.) 36.  § (1)  bekezdése alapján az  érintett, az  Nkt. 7.  §
    (1)  bekezdésében foglalt rendelkezés szerinti köznevelési intézmények (a  továbbiakban: intézmény) oktatási
    feladatainak elősegítése érdekében a  TIOP-1.1.1-12/1-2012-0001 azonosítószámú Intézményi informatikai
    infrastruktúra fejlesztés a  közoktatásban, valamint a  TÁMOP-3.1.1-08/1-2008-0002 azonosítószámú „21.  század
    közoktatás – fejlesztés, koordináció” projektekben beszerzett, és az  intézményeknek ingyenesen haszonkölcsönbe
    adott állami tulajdonú ingó vagyontárgyak (a  továbbiakban: ingóságok) ingyenesen e  törvény erejénél
    fogva a  fennálló vagyonkezelői jog egyidejű megszűnésével a  projektben kedvezményezett nem állami
    vagy önkormányzati fenntartású intézmény vagy jogutódja, önkormányzati fenntartású intézmény esetén
    az önkormányzat tulajdonába kerülnek.
(2) Az  (1)  bekezdés alapján ingyenesen tulajdonba adott ingóságok tekintetében nem kell alkalmazni az  Nvtv. 13.  §
    (4) bekezdés b) pontját, valamint (7) és (8) bekezdését.
(3) Az (1) bekezdés szerinti tulajdonjog átruházásról az Oktatási Hivatal tájékoztatja az intézményeket.
(4) Az (1) bekezdés szerinti tulajdon-átruházást követően az intézmények viselik az ingóságok fenntartásának terheit.
(5) Az  (1)  bekezdés szerint átszálló ingóságokról az  átadónak és átvevőnek jegyzőkönyvet kell felvenni, amelyet
    az  átadó és az  átvevő képviseletére jogosult ír alá. Az  átszálló ingóságok bekerülési értéke megegyezik az  adott
    vagyonelemre vonatkozó, átadó szervezet könyveiben szereplő nyilvántartási értékkel.
(6) Az  (1)  bekezdés alapján történő vagyonjuttatást úgy kell tekinteni, hogy az  az általános forgalmi adóról szóló
    2007. évi CXXVII. törvény 17. § (1) bekezdésében meghatározott feltételek szerinti juttatással esik egy tekintet alá.

### 26. Az Alaptörvény sarkalatosságra vonatkozó követelményének való megfelelés

**164. §** [Sarkalatossági záradék]
    E törvény
    a) 163. § (2) bekezdése az Alaptörvény 38. cikk (1) és (2) bekezdése,
    b) 170. §-a az az Alaptörvény XXIX. cikk (3) bekezdése,
    c) 173. §-a az Alaptörvény VII. cikk (5) bekezdése,
    d) 174. § (2) bekezdése az Alaptörvény 4. cikk (2) és (5) bekezdése,
    e) 180. § (15) bekezdése az Alaptörvény 29. cikk (7) bekezdése, és
    f ) 180.  § (18)  bekezdése az  Alaptörvény 2.  cikk (1)  bekezdése, valamint XXIX.  cikk (3)  bekezdése és 35.  cikk
       (1) bekezdése
    alapján sarkalatosnak minősül.


### 27. Az Európai Unió jogának való megfelelés

**165. §** [Az Európai Unió jogának való megfelelés]
    E törvény
    a) a határozott idejű vagy munkaerő-kölcsönzés céljából létesített munkaviszonyban álló munkavállalók
       munkahelyi biztonságának és egészségének javítását elősegítő intézkedések kiegészítéséről szóló,
       1991. június 25-i 91/383/EGK tanácsi irányelvnek,
    b) az Európai Unióban alkalmazandó átlátható és kiszámítható munkafeltételekről szóló, 2019. június 20-i
       (EU) 2019/1152 európai parlamenti és tanácsi irányelvnek,
    c) a várandós, a  gyermekágyas vagy szoptató munkavállalók munkahelyi biztonságának és
       egészségvédelmének javítását ösztönző intézkedések bevezetéséről (tizedik egyedi irányelv a  89/391/EGK
       irányelv 16. cikke (1) bekezdésének értelmében) szóló, 1992. október 19-i 92/85/EGK tanácsi irányelvnek,
    d) a fiatal személyek munkahelyi védelméről szóló, 1994. június 22-i 94/33/EK tanácsi irányelvnek
    e) a szülők és a  gondozók vonatkozásában a  munka és a  magánélet közötti egyensúlyról és a  2010/18/EU
       tanácsi irányelv hatályon kívül helyezéséről szóló, 2019. június 20-i (EU) 2019/1158 európai parlamenti és
       tanácsi irányelvnek,
    f ) a munkavállalók szolgáltatások nyújtása keretében történő kiküldetéséről szóló, 1996. december 16-i 96/71/EK
       európai parlamenti és tanácsi irányelvnek,
    g) az UNICE, a  CEEP és az  ESZSZ által a  részmunkaidős foglalkoztatásról kötött keretmegállapodásról szóló,
       1997. december 15-i 97/81/EK tanácsi irányelvnek,
    h) a csoportos létszámcsökkentésre vonatkozó tagállami jogszabályok közelítéséről szóló, 1998. július 20-i
       98/59/EK tanácsi irányelvnek,
    i) az ESZSZ, az  UNICE és a  CEEP által a  határozott ideig tartó munkaviszonyról kötött keretmegállapodásról
       szóló, 1999. június 28-i 1999/70/EK tanácsi irányelvnek,
    j) a munkavállalók jogainak a  vállalkozások, üzletek vagy ezek részeinek átruházása esetén történő védelmére
       vonatkozó tagállami jogszabályok közelítéséről szóló, 2001. március 12-i 2001/23/EK tanácsi irányelvnek,
    k) az Európai Közösség munkavállalóinak tájékoztatása és a  velük folytatott konzultáció általános keretének
       létrehozásáról szóló, 2002. március 11-i 2002/14/EK európai parlamenti és tanácsi irányelvnek,
    l) a munkaidő-szervezés egyes szempontjairól szóló, 2003. november 4-i 2003/88/EK európai parlamenti és
       tanácsi irányelvnek,
    m) a munkavállalók szolgáltatások nyújtása keretében történő kiküldetéséről szóló 96/71/EK irányelv
       érvényesítéséről és a  belső piaci információs rendszer keretében történő igazgatási együttműködésről
       szóló 1024/2012/EU rendelet (az IMI-rendelet) módosításáról szóló, 2014. május 15-i 2014/67/EU európai
       parlamenti és tanácsi irányelvnek,
    n) a munkavállalók szolgáltatások nyújtása keretében történő kiküldetéséről szóló 96/71/EK irányelv
       módosításáról szóló, 2018. június 28-i (EU) 2018/957 európai parlamenti és tanácsi irányelvnek
    való megfelelést szolgálja.

### 28. Módosító és hatályon kívül helyező rendelkezések

**166. §** [A helyi adókról szóló 1990. évi C. törvény módosítása]
    A helyi adókról szóló 1990. évi C. törvény 52. § 53. pontja a következő n) alponttal egészül ki:
    (E törvény alkalmazásában:
    közszolgálati kötelezettség:)
    „n) a pedagógusok új életpályájáról szóló törvény szerinti köznevelési foglalkoztatotti jogviszony és munkaviszony”
    (keretében végzett kötelezettség;)
**167. §** [A Kjt. módosítása]
(1) A Kjt. 66. § (4) bekezdése helyébe a következő rendelkezés lép:
    „(4) Azokban az  esetekben, ahol a  további szakképesítés hasznosításának mértéke előre nem határozható meg,
    az illetménynövekedés feltételeit végrehajtási rendelet állapítja meg.”


(2) A Kjt. 87/A. § (1) bekezdése a következő o) ponttal egészül ki:
(E törvény alkalmazásakor közalkalmazotti jogviszonyban töltött időnek kell tekinteni)
„o) állami vagy önkormányzati költségvetésből működő munkáltatónál
oa) 2021. március 1-jét követően egészségügyi szolgálati jogviszonyban,
ob) köznevelési foglalkoztatotti jogviszonyban”
(töltött időt.)
(3) A Kjt.
a) 4. § (1) bekezdésében az „e törvény,” szövegrész helyébe az „e törvény, a pedagógusok új életpályájáról szóló
törvény,”
b) 5.  § (1)  bekezdésében a  „közalkalmazotti jogviszonyt” szövegrész helyébe a  „közalkalmazotti jogviszonyt,
valamint a köznevelési foglalkoztatotti jogviszonyt”
szöveg lép.
(4) Hatályát veszti a Kjt.
a) 7. §-a,
b) 23/B. § (5) bekezdése,
c) 57.  § (3)  bekezdésében az  „a  nevelési-oktatási és a  pedagógiai szakszolgálati intézményekben,”
a  „  ,  pedagógiai szakszolgálati tevékenységet”, valamint a  „  ,  pedagógiai szakszolgálati tevékenységgel”
szövegrész,
d) 79/D. § (3a) bekezdése,
e) 85. §
ea) (2) bekezdés nyitó szövegrészében az „a közoktatási,” szövegrész,
eb) (3) bekezdés c) pontja,
f ) 91/C. §-a,
g) 91/F. §-a,
h) 93/A. §-a.

**168. §** [A Gyvt. módosítása]
(1) A Gyvt. 15. §-a a következő (10b) és (10c) bekezdéssel egészül ki:
    „(10b) A pedagógus-munkakörben foglalkoztatott személy előmeneteli és illetményrendszerére
    a) a pedagógusok új életpályájáról szóló 2023. évi LII. törvény 96. § (1) bekezdését, 97. § (1)–(2) és (4)–(8) bekezdését,
    98. § (1)–(2), (6) és (8) bekezdését, 104. § (3) és (4) bekezdését, 159. §-át, 160. § (2) és (6) bekezdését, és
    b) a Kjt. 66. § (2) bekezdését, 67. §-át, 69. §-át, 70. §-át, 72. §-át, 74. §-át, 75. §-át, 77. § (1) és (2) bekezdését, 78. §-át,
    78/A. §-át, 79. §-át és 79/A. §-át
    kell alkalmazni.
    (10c) A  pedagógus-munkakörben foglalkoztatott személy tekintetében a  pedagógusok új életpályájáról szóló
    2023. évi LII. törvény 45. § (7) és (8) bekezdését, valamint 94. § (8) és (9) bekezdését is alkalmazni kell.”
(2) A Gyvt.
    a) 15. § (14) bekezdésében az „az Nktv.” szövegrész helyébe az „a pedagógusok új életpályájáról szóló 2023. évi
       LII. törvény” szöveg,
    b) 15.  § (17)  bekezdésében az „Nktv. 44.  § (7)  bekezdésében” szövegrész helyébe az „oktatási nyilvántartásról
       szóló 2018. évi LXXXIX. törvény 1. melléklet II. pontjában” szöveg,
    c) 145. § (3) bekezdés b) pont ba) alpontjában az „az Nktv.” szövegrész helyébe az „az e törvény, a pedagógusok
       új életpályájáról szóló 2023. évi LII. törvény” szöveg
    lép.
**169. §** [Az egészségügyi és a hozzájuk kapcsolódó személyes adatok kezeléséről és védelméről szóló 1997. évi XLVII. törvény
    módosítása]
    Az egészségügyi és a  hozzájuk kapcsolódó személyes adatok kezeléséről és védelméről szóló 1997.  évi
    XLVII.  törvény 4.  § (2)  bekezdés p)  pontjában a  „megállapítása” szövegrész helyébe a  „megállapítása, valamint
    gyermekek, tanulók egészségének megőrzése” szöveg lép.


**170. §** [A nemzetiségek jogairól szóló 2011. évi CLXXIX. törvény módosítása]
    A nemzetiségek jogairól szóló 2011. évi CLXXIX. törvény
    a) 5. § (6) bekezdésében a „közalkalmazotti” szövegrész helyébe a „közalkalmazotti, köznevelési foglalkoztatotti”,
    b) 24. § (2) bekezdésében és 81. § (2) bekezdés a) pontjában az „a közalkalmazottak jogállásáról szóló törvény”
       szövegrész helyébe az „a pedagógusok új életpályájáról szóló törvény”,
    c) 24. § (1) bekezdés a) pontjában a „vezetőjét” szövegrész helyébe az „igazgatóját (főigazgatóját)”
    szöveg lép.
**171. §** [Az Nkt. módosítása]
(1) Az Nkt. 4. §-a a következő 3a. ponttal egészül ki:
    (E törvény alkalmazásában)
    „3a. Digitális Kollaborációs Tér: a  tanulmányi rendszer modulja, amely biztosítani képes legalább a  tanárok és
    a  diákok egyéni vagy csoportos digitális online és offline együttműködését, kommunikációját és az  oktatással
    kapcsolatos feladatok komplex kezelését, ideértve többek között az  órai, házi, egyéni és csoportos feladatok
    publikálását, beadását, a beadott feladatok értékelését és online adminisztrációját,”
(2) Az Nkt. 4. § 6a. pontja helyébe a következő rendelkezés lép:
    (E törvény alkalmazásban)
    „6a. értesítendő hozzátartozó: a  gyermek, a  tanuló biztonsága, érdekei biztosítása céljából történő kapcsolattartás
    érdekében a  tanulmányi rendszerben rögzített, a  családok támogatásáról szóló 1998.  évi LXXXIV.  törvény 7.  §
    (1) bekezdése szerinti személy,”
(3) Az Nkt. 4. §-a a következő 6b. ponttal egészül ki:
    (E törvény alkalmazásban)
    „6b. fejlesztő pedagógiai ellátás: a beilleszkedési, tanulási, magatartási nehézséggel küzdő gyermek, tanuló tantárgyi
    felzárkóztatására és készségfejlesztésére irányuló kötelező foglalkozás,”
(4) Az Nkt. 4. §-a a következő 14b. ponttal egészül ki:
    (E törvény alkalmazásában)
    „14b. köznevelési e-ügyintézés: a  tanulmányi rendszerben megvalósított elektronikus ügyintézés (e-ügyintézés),
    amely a  tanulók, a  szülők, értesítendő hozzátartozók, pedagógusok, osztályfőnökök, adminisztrátorok, nevelést-
    oktatást közvetlenül segítő munkakört betöltők, valamint egyéb kérelmezők részére biztosítja a  köznevelésben
    szereplő és meghatározott folyamatok – tanulmányi rendszeren keresztüli – elektronikus benyújtási és ügyintézési
    lehetőségét,”
(5) Az Nkt. 4. § 20. pontja helyébe a következő rendelkezés lép:
    (E törvény alkalmazásában)
    „20. nevelőtestület: a  nevelési-oktatási intézményben köznevelési foglalkoztatotti jogviszony, egyházi szolgálati
    jogviszony keretében pedagógus-munkakörben, a  felsőfokú végzettséggel rendelkező, nevelő-oktató munkát
    közvetlenül segítő munkakörben foglalkoztatottak közössége,”
(6) Az Nkt. 4. §-a a következő 27a. ponttal egészül ki:
    (E törvény alkalmazásában)
    „27a. szülő: ha törvény eltérően nem rendelkezik, a gyermek
    a) vér szerinti szülője, kivéve, ha a szülői felügyeleti joggal nem rendelkezik,
    b) örökbefogadó szülője, kivéve, ha a szülői felügyeleti joggal nem rendelkezik,
    c) gyámja vagy
    d) nevelőszülője,”
(7) Az Nkt. 4. § 31. pontja helyébe a következő rendelkezés lép:
    (E törvény alkalmazásában)
    „31. tanítási  év: ha e  törvény, valamint e  törvény felhatalmazása alapján a  köznevelésért felelős miniszter rendelete
    másként nem rendelkezik, az  iskolában minden  év szeptemberének első munkanapjától számított, legalább
    száznyolcvan tanítási napig tartó szorgalmi időszak, az érettségi és a szakmai, képesítő vizsga évét kivéve,”
(8) Az Nkt. 4. §-a a következő 32a. ponttal egészül ki:
    (E törvény alkalmazásában)
    „32a. tanulmányi rendszer: a  köznevelési intézmény rendeltetésszerű működéséhez, a  szülői felelősséggel
    összefüggő döntési és felügyeleti jogok gyakorlásához, a  nevelés-oktatás megszervezéséhez, a  köznevelési
    intézmény iratkezelésének, továbbá pénzügyi, számviteli, bér- és humánügyviteli funkcióinak biztosításához vagy
    támogatásához, az  elektronikus dokumentumok hiteles nyilvántartásához és változáskövetéséhez, a  Digitális


Kollaborációs Tér és e-ügyintézési funkcionalitások biztosításához, az  intézmények – ide értve a  pedagógusoknak
és tanulóknak kiadott eszközöket is – leltáradatainak nyilvántartásához, a  tanulók fizikai, egészségi állapotának
és edzettségének mérésével kapcsolatos adatok nyilvántartásához, az  EESZT kapcsolattal rendelkező
iskola-egészségügyi funkcionalitás biztosításához, a  tanulmányi rendszer üzemeltetője, a  miniszter, a  hatóság és
a  fenntartó általi közvetlen intézményi, tanulói, szülői, pedagógusi kommunikáció biztosításához, a  pedagógusi
munka objektív véleményezésének személyazonosításra alkalmatlan módon történő biztosításához, a  pedagógusi
munka értékeléséhez tartozó indikátorok biztosításához, a  munkáltatói jogok gyakorlásához, illetve a  köznevelési
intézmény által foglalkoztatottak jogainak gyakorlásához, kötelezettségeik teljesítéséhez és az ezekhez kapcsolódó
igazolások kiállításához, a  jogszabályban meghatározott nyilvántartások vezetéséhez, a  jogszabályban, illetve
a  köznevelési intézmény szervezeti és működési szabályzatában biztosított kedvezményekre való jogosultság
megállapításához, elbírálásához és igazolásához, a  zárt rendszerű elektronikus távolléti oktatás biztosításához,
az  intézményi fogadóórák és szülői értekezletek megszervezéséhez, a  felsőoktatási tanulmányi rendszerekkel
integrált pályaválasztási támogatás biztosításához, a  szabályozott és központi elektronikus ügyintézési
szolgáltatások díjmentes eléréséhez, a  gyermekétkeztetési szolgáltatás eléréséhez, a  kollégiumi funkcionalitások
biztosításához, az alapfokú művészetoktatási intézményekre vonatkozó funkcionalitások biztosításához, az egységes
gyógypedagógiai módszertani intézményekre vonatkozó funkcionalitások biztosításához, valamint a  köznevelési
információs rendszerrel elektronikus úton való kapcsolattartáshoz a köznevelési intézmény által használt intézményi
alaprendszer a moduljaival és a kapcsolódó rendszerekkel együtt, amelyet az állam díjmentesen biztosít és azt úgy
szükséges kialakítani, hogy valamennyi felhasználói felülete és funkcionalitása magyar nyelven biztosítsa az egyenlő
hozzáférést webes és natív applikáción keresztül diákoknak, szülőknek és pedagógusoknak egyaránt,”
(9) Az Nkt. 4. § 47. pontja helyébe a következő rendelkezés lép:
(E törvény alkalmazásában)
„47. tankönyv: az  a  könyv – beleértve a  szótárt, a  szöveggyűjteményt, az  atlaszt, a  kislexikont, a  munkatankönyvet,
a  munkafüzetet, a  feladatgyűjteményt – vagy a  digitális tananyag, vagy a  zárt rendszerű elektronikus távolléti
oktatással biztosított tananyag, vagy a  nevelési-oktatási program részét alkotó információhordozó, feladathordozó,
amelyet az  e  törvényben és az  e  törvény felhatalmazása alapján kiadott kormányrendeletben meghatározott
eljárásban tankönyvvé nyilvánítottak,”
(10) Az Nkt. 4. §-a a következő 50. ponttal egészül ki:
(E törvény alkalmazásában)
„50. videotartalom-kezelő: a  tanulmányi rendszerbe vagy a  zárt rendszerű távolléti oktatási képzésmenedzsment-
rendszerbe (együtt: képzési rendszerek) integrált online kapcsolaton keresztül sugárzott videotechnológiával
megvalósított, mobil használatra is alkalmas videoplatform, ahol a  felhasználó a  tanulmányi rendszeren keresztüli
egyéni azonosítással éri el a  tantárgyaihoz tartozó videokönyvtárba szervezett – az  előadót és a  prezentációját is
megjelenítő – tartalmakat; a  videotartalom-kezelő lehetőséget biztosít a  felhasználónak a  videotartalomhoz
rögzített egyéni és mentésre kerülő jegyzetelésre és a  beállított tartalomjegyzék szerinti navigálásra, videókon
belül bármely kimondott vagy megjelenített szóra való keresésre, az  előadói és prezentációs nézet együttes vagy
külön-külön nézetei közötti szabad váltásra, a kiajánlott nyelveken történő feliratozás előhívására,”
(11) Az Nkt. 4. §-a a következő 51. ponttal egészül ki:
(E törvény alkalmazásában)
„51. zárt rendszerű elektronikus távolléti oktatás: képzés vagy az  otthoni felkészülés olyan formája, amelyben
az  oktatás digitális tananyaggal, videotartalom-kezelővel, továbbá a  pedagógus és a  tanuló együttműködése
az  informatikai hálózaton (internet, intranet) keresztül, a  felnőttoktatásban, tantermen kívüli, digitális
munkarendben és az  otthoni felkészülésnél alkalmazható, zárt rendszerű távoktatási képzésmenedzsment-
rendszerrel valósul meg, amelynek során a  közös kommunikáció eszköze a  számítógép és az  informatikai hálózat,
továbbá a zárt rendszerű oktatási képzésmenedzsment-rendszer,”
(12) Az Nkt. 4. §-a a következő 52. ponttal egészül ki:
(E törvény alkalmazásában)
„52. zárt rendszerű távoktatási képzésmenedzsment-rendszer: a  felnőttoktatásban, tantermen kívüli, digitális
munkarendben és az  otthoni felkészülés során részt vevő személy képzését tervező, szervező és ellenőrző,
a  képzéshez szükséges digitális tananyagot, videotartalom-kezelő által biztosított tartalmat, valamint kiegészítő
ismeretanyagot a  képzési program szerint számára eljuttató, minősített és tanúsított zárt informatikai rendszer,
amely a  képzésszervezésen túl adatbázisában manipulálhatatlanul rögzíti és értékeli – valamint a  tanulmányi
rendszer számára közvetíti – a  képzésben részt vevő személy képzési programban rögzített előrehaladását,
ellenőrző kérdésekre adott válaszait, eredményeit, tevékenységét, és végrehajtja – a  képzésben részt vevő személy


teljesítményének értékelése alapján – a  képzési program szerint lehetséges navigációs kéréseit, továbbá biztosítja
az  oktató, az  oktatásszervező és a  képzésben részt vevő hallgató vagy személy interaktív és távolléti kapcsolattal
megvalósuló, teljes értékű együttműködését,”
(13) Az Nkt. 8. § (2) bekezdése helyébe a következő rendelkezés lép:
„(2) A  gyermek abban az  évben, amelynek augusztus 31.  napjáig a  harmadik életévét betölti, a  nevelési  év
kezdő  napjától legalább  napi négy órában óvodai foglalkozáson vesz részt. A  szülő – tárgyév április 15.  napjáig
benyújtott – kérelme alapján a  gyermek jogos érdekét szem előtt tartva, annak az  évnek az  augusztus 31.  napjáig,
amelyben a  gyermek a  negyedik életévét betölti, különös méltánylást érdemlő esetben, – ha a  szülő a  gyermek
negyedik életévének betöltését megelőzően már kérelmezte, úgy újabb – kérelem alapján annak az  évnek
az  augusztus 31.  napjáig, amelyben a  gyermek az  ötödik életévét betölti a  Kormány rendeletében kijelölt szerv
(a  továbbiakban: felmentést engedélyező szerv) felmentheti a  gyermeket az  óvodai foglalkozáson való részvétel
alól, ha a gyermek családi körülményei, sajátos helyzete indokolja. Ha az eljárásban szakértőt kell meghallgatni, csak
az  óvodavezető vagy a  védőnő, továbbá tartós gyógykezelés alatt álló gyermek esetében az  Eütv. 89.  §-a szerinti
általános járóbeteg-szakellátásban, vagy az  Eütv. 91.  §-a szerinti általános fekvőbeteg-szakellátásban részt vevő
szakorvos rendelhető ki. Tartós gyógykezelés alatt álló gyermek esetében a kérelem a tárgyév április 15. napja után
is benyújtható. Az eljárási határidő ötven nap.”
(14) Az Nkt. 9. §-a a következő (8a) bekezdéssel egészül ki:
„(8a) A  (8)  bekezdés szerint egyedi megoldást alkalmazó magán fenntartású köznevelési intézmény számára
a  köznevelésért felelős miniszter felmentést adhat a  tanulmányi rendszer kötelező használata alól, feltéve, hogy
a  kérelmező jogszabályban, valamint az  Országos Statisztikai Adatfelvételi Program keretében előírt, illetve
a  lemorzsolódással veszélyeztetett tanulókról összesített adatokat az  általa alkalmazott tanulmányi rendszeren
keresztül szolgáltatja és az általa alkalmazott informatikai rendszer a 41. § (1)–(4a) bekezdés, 42. § (2) bekezdés, 43. §
(1)  bekezdés, 46.  § (5)  bekezdés, 54.  § (1)  bekezdés, az  57.  § (6)  bekezdés, valamint az  58.  § (3)  bekezdés szerinti
követelményeket is biztosítja. A  feltételek fennállását a  köznevelési intézmény igazolja. A  miniszter haladéktalanul
visszavonja az  engedélyt, ha a  köznevelési intézmény az  adatszolgáltatásokat határidőben, ismételten nem
szolgáltatja vagy a  kötelező funkcionalitásokat, vagy a  nyomtatványok 57.  § (6)  bekezdés szerinti előállítását nem
biztosítja.”
(15) Az Nkt. 25. § (1) bekezdése helyébe a következő rendelkezés lép:
„(1) A  köznevelési intézmény működésére, belső és külső kapcsolataira vonatkozó rendelkezéseket a  szervezeti és
működési szabályzat (a továbbiakban: SZMSZ) határozza meg. Az SZMSZ-t az igazgató a nevelőtestület bevonásával
készíti el és az intézmény honlapján közzéteszi. Az SZMSZ-t a fenntartó hagyja jóvá.”
(16) Az Nkt. 25. § (4) bekezdése helyébe a következő rendelkezés lép:
„(4) A  házirendet nevelési-oktatási intézményben a  nevelőtestület – más köznevelési intézményben
a  szakalkalmazotti értekezlet, az  óvodaszék, az  iskolaszék, a  kollégiumi szék –, az  iskolai vagy a  kollégiumi
diákönkormányzat véleményének kikérésével fogadja el. A  házirend azon rendelkezéseinek hatálybalépéséhez,
amelyekből a fenntartóra többletkötelezettség hárul, a fenntartó egyetértése szükséges.”
(17) Az Nkt. 25. §-a a következő (5a)–(5d) bekezdéssel egészül ki:
„(5a) A köznevelési intézménynek biztosítania kell
a) a 62. § (1a)–(1e) bekezdése szerint a diabétesszel élő, valamint
b) a fokozott kockázatú allergiás betegséggel diagnosztizált
gyermekek, tanulók egészségének megőrzésére fordított fokozott figyelmet.
(5b) A szülő, törvényes képviselő, a nagykorú tanuló az (5a) bekezdés a) és b) pontja szerinti körülmény fennállásáról
a  köznevelési intézményt legkésőbb a  gyermek óvodai jogviszonya, a  tanuló tanulói jogviszonya létesítésekor
tájékoztatja.
(5c) Ha a  szülő, törvényes képviselő, a  nagykorú tanuló az  (5a)  bekezdés a) és b)  pontja szerinti körülmény
fennállásáról a  gyermek óvodai jogviszonya, a  tanuló tanulói jogviszonya létesítését követően szerez tudomást,
akkor a  szülő, törvényes képviselő, a  nagykorú tanuló a  köznevelési intézményt a  tudomásszerzést követően erről
haladéktalanul tájékoztatja.
(5d) A köznevelési intézmény az (5a) bekezdés
a) a)  pontja szerinti körülménnyel összefüggésben a  szülőtől, törvényes képviselőtől, nagykorú tanulótól kapott
adatokat a 41. § (10) bekezdése szerint,


b) b)  pontja szerinti körülménnyel összefüggésben a  szülőtől, törvényes képviselőtől, nagykorú tanulótól kapott
adatokat a gyermek, tanuló biztonságos napközbeni ellátásának céljából legfeljebb a gyermek óvodai jogviszonya,
a tanuló tanulói jogviszonya fennállásáig
kezeli.”
(18) Az Nkt. 26. § (1) bekezdése helyébe a következő rendelkezés lép:
„(1) A  nevelő és oktató munka az  óvodában, az  iskolában, a  kollégiumban pedagógiai program szerint folyik.
A pedagógiai programot az igazgató a nevelőtestület bevonásával készíti el és a fenntartó hagyja jóvá. A pedagógiai
programot nyilvánosságra kell hozni.”
(19) Az Nkt. 27. § (2a) bekezdése helyébe a következő rendelkezés lép:
„(2a) Az  (1)  bekezdésben meghatározott tantermen kívüli digitális munkarendben a  nevelés-oktatás, a  tanulási
folyamat ellenőrzése és támogatása a  pedagógusok és a  tanulók online vagy más, személyes találkozást nem
igénylő kapcsolatában – elsősorban tanulmányi rendszer által biztosított funkcionalitásokkal és digitális eszközök
alkalmazásával – történik.”
(20) Az Nkt. 27. § (3) bekezdése helyébe a következő rendelkezés lép:
„(3) A tanév, ezen belül a tanítási év rendjét a köznevelésért felelős miniszter rendeletben állapítja meg. Az igazgató
a  nevelőtestület bevonásával  éves munkatervet készít, amely tartalmazza a  szabadon meghatározható tanítás
nélküli munkanapokat. Az  igazgató az  éves munkatervet az  intézmény honlapján közzéteszi. Az  éves munkatervet
a fenntartó hagyja jóvá.”
(21) Az Nkt. 30. §-a a következő (6) és (7) bekezdéssel egészül ki:
„(6) Ha előre nem látható és el nem hárítható okból a  tanítási  évben a  tantárgyi követelmények átadása
nem biztosítható, a  köznevelésért felelős miniszter rendeletében az  elmaradt tanítási  napok pótlása céljából
a  tanítási  évet legfeljebb július 15-ig meghosszabbítja. Ebben az  esetben a  30.  § (1)  bekezdése szerinti, a  nyári
szünet legkisebb mértékét meghatározó rendelkezés nem alkalmazandó.
(7) A (6) bekezdés szerinti rendeletet legkésőbb tárgyév április 30-ig kell kihirdetni.”
(22) Az Nkt. 31. §-a a következő (5) bekezdéssel egészül ki:
„(5) A  köznevelésért felelős miniszterrel kötött köznevelési szerződés szerinti juttatásra, tartalmára, érvényességi
idejére és megkötésének szabályaira nem kell alkalmazni az államháztartási szabályokat.”
(23) Az Nkt. 41. § (1)–(4a) bekezdése helyébe a következő rendelkezések lépnek:
„(1) A  köznevelési intézmény és a  köznevelési feladatot ellátó nem köznevelési intézmény (a  továbbiakban együtt:
köznevelési feladatokat ellátó intézmény) köteles a tanulmányi rendszerben a jogszabályban előírt nyilvántartásokat
vezetni, a  köznevelés információs rendszerébe bejelentkezni, valamint az  Országos Statisztikai Adatfelvételi
Program keretében előírt, valamint a lemorzsolódással veszélyeztetett tanulókról összesített adatokat a tanulmányi
rendszeren keresztül szolgáltatni.
(2) A köznevelési intézmény a gyermek, tanuló alábbi adatait tartja nyilván a tanulmányi rendszerében:
a) a gyermek, tanuló neve, születési helye és ideje, anyja születési családi és utóneve, neme, állampolgársága,
lakóhelyének, tartózkodási helyének címe, személyi azonosításra szolgáló okmány megnevezése és száma,
telefonszáma, elektronikus levelezési címe, társadalombiztosítási azonosító jele, nem magyar állampolgár esetén
a Magyarország területén való tartózkodás jogcíme és a tartózkodásra jogosító okirat megnevezése, valamint száma,
b) a gyermek, tanuló szülőjének, értesítendő hozzátartozójának, a  rá tekintettel családi pótlékra jogosult
személynek neve, születési helye és ideje, anyja születési családi és utóneve, lakóhelye, tartózkodási helye,
telefonszáma, elektronikus levelezési címe,
c) a gyermek óvodai fejlődésével kapcsolatos adatok,
d) a gyermek óvodai jogviszonyával, a tanuló tanulói jogviszonyával kapcsolatos adatok:
da) felvételivel kapcsolatos adatok,
db) az a köznevelési alapfeladat, amelyre a jogviszony irányul,
dc) jogviszony szünetelésével, megszűnésével kapcsolatos adatok,
dd) a gyermek, tanuló mulasztásával kapcsolatos adatok,
de) kiemelt figyelmet igénylő gyermekre, tanulóra vonatkozó adatok,
df ) a tanuló- és gyermekbalesetre vonatkozó adatok,
dg) a gyermek, tanuló oktatási azonosító száma,
dh) mérési azonosító,
e) a tanulói jogviszonnyal kapcsolatos további adatok:
ea) az egyéni munkarenddel kapcsolatos adatok,
eb) a tanuló magatartásának, szorgalmának és tudásának értékelése és minősítése, vizsgaadatok,


ec) felnőttoktatás esetében az oktatás munkarendjével kapcsolatos adatok,
ed) a tanulói fegyelmi és kártérítési ügyekkel kapcsolatos adatok,
ee) a tanuló diákigazolványának sorszáma,
ef ) a tankönyvellátással kapcsolatos adatok,
eg) évfolyamismétlésre vonatkozó adatok,
eh) a tanulói jogviszony megszűnésének időpontja és oka,
f ) az országos mérés-értékelés adatai,
g) azt, hogy a tanuló hányadik évfolyamon, mely országban vett részt a 9. § (4) bekezdése alapján szervezett határon
túli kiránduláson,
h) azt, hogy a tanuló hányadik évfolyamon, mely országban vett részt külföldi tanulmányúton,
(3) A  pedagógiai szakszolgálati intézmény – az  integrált nyomon követő rendszer (a  továbbiakban: INYR)
működtetése érdekében – a (2) bekezdésben meghatározott adatokon kívül
a) a szülő, az  értesítendő hozzátartozó önkéntes adatszolgáltatása alapján a  gyermek, a  tanuló nemzetiségi
hovatartozására vonatkozó adatot,
b) annak a nevelési-oktatási intézménynek a nevét és címét, OM-azonosítóját, amellyel a gyermek, a tanuló óvodai
nevelési vagy tanulói jogviszonyban, kollégiumi tagsági viszonyban áll, valamint a  gyermek, a  tanuló által igénybe
vett pedagógiai szakszolgálati ellátás 18. § (2) bekezdés szerinti megnevezését
c) az ELTE Gyakorló Országos Pedagógiai Szakszolgálatnál képzésben részt vevő személynél: kérelmező nevét,
születési helyét és idejét, anyja születési családi és utónevét, nemét, állampolgársága, lakóhelyének, tartózkodási
helyének címét, személyi azonosításra szolgáló okmány megnevezését és számát, telefonszámát, elektronikus
levelezési címét, társadalombiztosítási azonosító jelét, a  fogyatékosságra vonatkozó adatokat, nem magyar
állampolgár esetén a  Magyarország területén való tartózkodás jogcímét és a  tartózkodásra jogosító okirat
megnevezését, számát
is nyilvántartja.
(4) Ha a  szülő, értesítendő hozzátartozó vagy a  (2)  bekezdés b)  pontjában meghatározott családi pótlékra jogosult
személy a  nevét, születési helyét és idejét, anyja születési családi és utónevét, lakóhelyét, tartózkodási helyét,
telefonszámát, elektronikus levelezési címét nem adja meg a  köznevelési intézménynek, akkor a  köznevelési
intézmény ezeket az adatokat a családtámogatási ügyben eljáró hatóságtól is beszerezheti.
(4a) A  (2)  bekezdés a) és b)  pontjában szereplő adatokat a  köznevelési intézmény az  adott adatok tekintetében
elsődleges vagy másodlagos információforrásnak minősülő szervtől is beszerezheti, a  tanulmányi rendszerben
díjmentesen elérhető szabályozott elektronikus és központi szolgáltatások útján (a továbbiakban együtt: SZEÜSZ).”
(24) Az Nkt. 41. § (9) és (10) bekezdése helyébe a következő rendelkezések lépnek:
„(9) A  nevelési-oktatási intézmény tanulmányi rendszerében nyilvántartja továbbá azokat az  adatokat, amelyek
a  jogszabályokban biztosított kedvezményekre való igényjogosultság elbírálásához és igazolásához szükségesek.
E  célból azok az  adatok kezelhetők, amelyekből megállapítható a  jogosult személye és a  kedvezményre való
jogosultsága.
(10) A köznevelési intézmény a nyilvántartott gyermek, tanuló, szülő, értesítendő hozzátartozó adatait a jogviszony
megszűnésétől számított tíz évig, az alkalmazottak, óraadók adatait – ha törvény eltérő határidőt nem állapít meg –
a jogviszony megszűnésétől számított öt évig őrzi és kezeli.”
(25) Az Nkt. 41. §-a a következő (11) és (12) bekezdéssel egészül ki:
„(11) Ha törvény alapján a  kiskorú gyermek, tanuló adatai a  szülő részére továbbíthatóak, törvény eltérő
rendelkezése hiányában a  szülői felügyeleti jog gyakorlásától függetlenül az  adatokat mindkét szülőnek
továbbítani kell.
(12) A  (11)  bekezdés szerinti adatok nem továbbíthatóak azon szülőnek, akinek a  bíróság – a  Polgári
Törvénykönyvről szóló 2013.  évi V.  törvény (a  továbbiakban: Ptk.) 4:175.  § (1)  bekezdése szerint – a  gyermek sorsát
érintő lényeges kérdésekben a szülői felügyeleti jogát korlátozta vagy megvonta.”
(26) Az Nkt. 42. § (2) bekezdése helyébe a következő rendelkezés lép:
„(2) A  gyermek és a  kiskorú tanuló szülőjével minden, a  gyermekével összefüggő adat közölhető, illetve azokat
a  tanulmányi rendszeren keresztül a  lehető legrövidebb időn belül hozzáférhetővé kell tenni, kivéve ha az  adat
közlése súlyosan sértené a gyermek, tanuló testi, értelmi vagy erkölcsi fejlődését.”
(27) Az Nkt. 43. § (1) bekezdése helyébe a következő rendelkezés lép:
„(1) A  köznevelési intézmény iratkezelési szabályzatában, ha ilyen készítése nem kötelező, a  köznevelési intézmény
SZMSZ-ének mellékleteként kiadott adatkezelési szabályzatban kell meghatározni az  adatkezelés és -továbbítás
intézményi rendjét és ezt a tanulmányi rendszeren keresztül is hozzáférhetővé kell tenni. Az adatkezelési szabályzat


elkészítésénél, módosításánál nevelési-oktatási intézményben a  szülői szervezetet és az  iskolai, kollégiumi
diákönkormányzatot véleményezési jog illeti meg. Adattovábbításra a  köznevelési intézmény igazgatója és
– a meghatalmazás keretei között – az általa meghatalmazott vezető vagy más alkalmazott jogosult.”
(28) Az Nkt. 44/A. §-a a következő (3) bekezdéssel egészül ki:
„(3) Az  ELTE Gyakorló Országos Pedagógiai Szakszolgálat vonatkozásában az  (1) és (2)  bekezdés, valamint a  41.  §
(2) és (3) bekezdése alkalmazandó.”
(29) Az Nkt. 44/B. §-a a következő (5) bekezdéssel egészül ki:
„(5) A  (2)  bekezdés a) és h)  pontja szerinti, az  előző tanévben rögzített adatok közül törvényben meghatározott
adatokat a  Magyar Diáksport Szövetség a  mindennapos testnevelés eredményességének vizsgálata céljából
a hivatal részére átadja, minden év október 31-éig.”
(30) Az Nkt. 46. § (5) bekezdése helyébe a következő rendelkezés lép:
„(5) A  köznevelés  nappali rendszerű iskolai oktatásában az  állam biztosítja, hogy a  tanuló számára a  tankönyvek
térítésmentesen álljanak rendelkezésre. A  tankönyveket – amennyiben ez  lehetséges – a  tanulmányi rendszeren
keresztül elektronikus könyv formátumban is szabadon közzé kell tenni.”
(31) Az Nkt. 50. § (7) bekezdése helyébe a következő rendelkezés lép:
„(7) Az  iskolába a  tanköteles tanulókat az  első  évfolyamra jogszabályban meghatározott időszakban kell beíratni.
A  beiratkozásra meghatározott időt a  helyben szokásos módon közzé kell tenni. A  beiratkozásnál biztosítani kell
a  tanulmányi rendszer e-ügyintézési moduljának on-line beiratkozási szolgáltatását, a  szülő által megadott adatok
ellenőrzésére és szükség szerinti pontosítására a tanulmányi rendszeren keresztül ingyenesen elérhető SZEÜSZ-öket
kell elsősorban használni.”
(32) Az Nkt. 54. § (1) bekezdése helyébe a következő rendelkezés lép:
„(1) A  pedagógus – a  (3)  bekezdésben meghatározott kivétellel – a  tanuló teljesítményét, előmenetelét tanítási  év
közben a tanulmányi rendszerben történő rögzítésével rendszeresen érdemjeggyel értékeli, félévkor és a tanítási év
végén osztályzattal minősíti. A  külföldi tartózkodás miatt egyéni munkarenddel rendelkező tanuló esetében
a  félévi minősítés az  igazgató döntése alapján mellőzhető, ez  esetben a  tanuló csak az  év végén ad számot
tudásáról. A  tanuló magatartásának és szorgalmának értékelését és minősítését az  osztályfőnök – az  osztályban
tanító pedagógusok véleményének kikérésével – végzi. Az  érdemjegyekről a  tanulót és a  kiskorú tanuló szülőjét
a  tanulmányi rendszerben történő rögzítéssel szakmailag indokolható határidőn belül értesíteni kell. A  félévi
és az  év végi osztályzatot az  érdemjegyek alapján kell meghatározni. Az  évközi érdemjegyeket és az  év végi
osztályzatokat szóbeli vagy írásbeli szöveges értékelés kíséri. Az iskola az osztályzatról a tanulót és a kiskorú tanuló
szülőjét félévkor tanulmányi rendszerben értesítő,  év végén bizonyítvány és a  tanulmányi rendszer útján értesíti.
Értesítő gyakrabban is készülhet az  intézmény pedagógiai programja szerint. Az  érdemjegy és az  osztályzat
megállapítása a  tanuló teljesítményének, szorgalmának értékelésekor, minősítésekor nem lehet fegyelmezési
eszköz. A  tanuló mulasztással összefüggő adatait a  mulasztás  napján, haladéktalanul rögzíteni kell a  tanulmányi
rendszerben.”
(33) Az Nkt. 57. § (6) bekezdése helyébe a következő rendelkezés lép:
„(6) Az  iskolai nyomtatványok – az  év végi bizonyítvány és az  állami vizsga teljesítéséről kiállított bizonyítvány
kivételével  – a  tanulmányi rendszer alkalmazásával, a  személyiségi, adatvédelmi és biztonságvédelmi
követelmények megtartásával elektronikus úton készülnek el. A  bizonyítvány kiállításának alapjául szolgáló
nyomtatványt ebben az  esetben is elő kell állítani nyomtatott formában és meg kell őrizni. A  7.  § (1)  bekezdés
b)–j) pontjában meghatározott köznevelési intézmények rendeltetésszerű működésük során a köznevelésért felelős
miniszter által jóváhagyott, az állam által díjmentesen biztosított tanulmányi rendszert kötelesek használni.”
(34) Az Nkt. 58. § (3) bekezdése helyébe a következő rendelkezés lép:
„(3) Ha a  tanuló a  kötelességeit vétkesen és súlyosan megszegi, fegyelmi eljárás alapján, írásbeli határozattal
fegyelmi büntetésben részesíthető. A  fegyelmi eljárás megindítása és lefolytatása kötelező, ha a  tanuló maga ellen
kéri. Kiskorú tanuló esetén e  jogot a  szülő gyakorolja. A  fegyelmi eljárás megindításáról és az  írásbeli határozatról
a  tanulót és a  kiskorú tanuló szülőjét a  tanulmányi rendszeren keresztül is haladéktalanul értesíteni kell azzal,
hogy az így történő értesítéssel a döntés nem minősül közöltnek.”
(35) Az Nkt. 61. § (3) bekezdése helyébe a következő rendelkezés lép:
„(3) A  nevelő- és oktatómunkát, a  pedagógiai szakszolgálatokat és a  pedagógiai-szakmai szolgáltatások ellátását
szakképzett szakemberek segítik. Nevelő-oktató munkát közvetlenül segítő munkakörben foglalkoztatott
szakember az  igazgató döntése alapján szakkört, érdeklődési kört, önképzőkört, egyéni vagy csoportos
felzárkóztató, fejlesztő vagy tehetségfejlesztő foglalkozást, közösségi szolgálattal kapcsolatos foglalkozást,
diákönkormányzati foglalkozást, felzárkóztató, tehetség-kibontakoztató, speciális ismereteket adó egyéni vagy


csoportos, közösségi fejlesztést megvalósító csoportos, a szabadidő eltöltését szolgáló csoportos, a tanulókkal való
törődést és gondoskodást biztosító egyéni, a kollégiumi közösségek működésével összefüggő csoportos kollégiumi,
valamint szakkollégiumi foglalkozást tarthat, ha annak megfelelő végzettséggel, szakképzettséggel rendelkezik,
valamint az igazgató a foglalkozás megtartásához szükséges tapasztalatáról, hozzáértéséről meggyőződött.”
(36) Az Nkt. 62. § (1) bekezdés f ) pontja helyébe a következő rendelkezés lép:
(A pedagógus alapvető feladata a  rábízott gyermekek, tanulók nevelése, oktatása, óvodában a  gyermekek Óvodai
nevelés országos alapprogramja szerinti nevelése, iskolában a kerettantervben előírt törzsanyag átadása, elsajátításának
ellenőrzése, sajátos nevelési igényű tanuló esetén az  egyéni fejlesztési tervben foglaltak figyelembevételével. Ezzel
összefüggésben kötelessége különösen, hogy)
„f ) a szülőt – elsősorban a  tanulmányi rendszeren keresztül – rendszeresen tájékoztassa a  tanuló iskolai
teljesítményéről, magatartásáról, az  ezzel kapcsolatban észlelt problémákról, az  iskola döntéseiről, a  gyermek
tanulmányait érintő lehetőségekről, a 38. § szerinti döntésekről,”
(37) Az Nkt. 72. §-a a következő (1a)–(1e) bekezdéssel egészül ki:
„(1a) A  szülő kötelezettsége, hogy a  nevelési-oktatási intézménnyel óvodai vagy tanulói jogviszonyban álló,
cselekvőképtelen vagy korlátozottan cselekvőképes, fokozott kockázatú allergiás betegséggel diagnosztizált
gyermeke fokozott figyelmet igénylő egészségi állapotáról és a megteendő sürgősségi intézkedésekről
a) a beiratkozással egyidejűleg, vagy
b) a diagnózis ismertté válását követően haladéktalanul
tájékoztassa a  nevelési-oktatási intézményt, továbbá köteles gondoskodni arról, hogy az  életmentő gyógyszert
a gyermek, tanuló mindig tartsa magánál.
(1b) Nagykorú tanuló esetén az (1a) bekezdés szerinti nyilatkozattételi kötelezettség a tanulót terheli.
(1c) Az  (1a)  bekezdés szerinti adatot a  nevelési-oktatási intézmény a  gyermek, tanuló biztonságos  napközbeni
ellátásának céljából legfeljebb a gyermek óvodai jogviszonya, a tanuló tanulói jogviszonya fennállásáig kezeli.
(1d) A szülő, valamint az értesítendő hozzátartozó a gyermek, a kiskorú tanuló tekintetében köteles
a) a gyermek, kiskorú tanuló tanulmányai érdekében ellátásáról, gondozásáról gondoskodni,
b) a köznevelési intézménybe beérkezéséről, eltávozásáról gondoskodni,
c) biztosítani a tankötelezettség teljesítését,
d) jogszabályban előírt nyilatkozatokat megtenni,
e) szükség esetén a köznevelési intézmény, valamint a köznevelés rendszere által, vagy azokon keresztül biztosítható
támogatások igénybevételének kezdeményezéséről gondoskodni.
(1e) Az  (1d)  bekezdés b)  pontjában foglaltakról a  szülő, értesítendő hozzátartozó megbízás vagy – a  gyermek,
kiskorú tanuló megfelelő kora és érettsége esetén, a  szülő felelősségére – a  gyermek, kiskorú tanuló útján is
gondoskodhat.”
(38) Az Nkt. 75. § (1) bekezdése helyébe a következő rendelkezés lép:
„(1) A  köznevelésért felelős miniszternek a  köznevelési közszolgálati feladatok megszervezéséhez szükséges
döntései előkészítése céljából a  hivatal tankerületi központ illetékességi területe szerinti bontásban, fenntartó
típusonként évente jelentést készít a köznevelésért felelős miniszter számára a fenntartói és intézményi tanulmányi
rendszerekben és a  KIR-ben rendelkezésre álló adatok felhasználásával a  nevelési-oktatási intézményi férőhelyek
és a  nevelésben-oktatásban részt vevő gyermekek, tanulók létszámának alakulásáról. A  jelentést a  köznevelésért
felelős miniszter által vezetett minisztérium honlapján közzé kell tenni.”
(39) Az Nkt. 77. § (2) bekezdés h) pontja helyébe a következő rendelkezés lép:
(A köznevelésért felelős miniszter)
„h) jóváhagyja az  iskolák által használt bizonyítványnyomtatványokat, és a  kiállításuk alapjául szolgáló
nyomtatványokat, engedélyezi előállításukat és forgalomba hozatalukat, továbbá jóváhagyja a  kötelező tanügyi
nyilvántartást felváltó, a tanulmányi rendszerben megvalósuló elektronikus adatnyilvántartást,”
(40) Az Nkt. 77. § (2) bekezdése a következő l) ponttal egészül ki:
(A köznevelésért felelős miniszter)
„l) nemzetközi megállapodás alapján működő köznevelési intézmény által folytatott nevelés-oktatás esetén
megállapítja a nevelés-oktatás nemzetiségi irányelvnek való megfelelését.”
(41) Az Nkt. 80. § (1) bekezdése helyébe a következő rendelkezés lép:
„(1) A  köznevelésért felelős miniszter az  országos mérési feladatok keretében gondoskodik a  nevelési-oktatási
intézményekben folyó pedagógiai tevékenység méréséről, értékeléséről. Az  alapkészségek, képességek országos
mérésének  évfolyamait, valamint tárgyait a  köznevelésért felelős miniszter az  e  törvény felhatalmazása alapján
kiadott miniszteri rendeletben határozza meg azzal, hogy annak a  rendeletben meghatározott  évfolyamokon


minden tanévben ki kell terjednie a  köznevelés  nappali rendszerű iskolai oktatás munkarendje szerinti tanuló
esetében a  szövegértési, a  matematikai és a  természettudományos eszköztudás fejlődésének vizsgálatára.
Az  iskola vezetője, a  tanuló és a  pedagógus – az  e  törvény felhatalmazása alapján kiadott miniszteri rendeletben
meghatározottak szerint – részt vesz az országos mérés, értékelés feladatainak végrehajtásában.”
(42) Az Nkt. 80. § (7) és (8) bekezdése helyébe a következő rendelkezések lépnek:
„(7) A  személyazonosításra alkalmas módon tárolt adat kizárólag a  tanulmányi rendszerben tárolható, és csak
az  iskolán belül használható fel, a  tanuló fejlődésének figyelemmel kísérése, a  fejlődéséhez szükséges pedagógiai
intézkedések kidolgozása és megvalósítása céljából. A  személyazonosításra alkalmas módon tárolt, a  tanuló
fejlődésének figyelemmel kísérésére vonatkozó adatok a  tanulmányi rendszerből a  szülő egyetértésével átadhatók
a  pedagógiai szakszolgálat részére a  tanuló fejlődésének megállapításával kapcsolatos eljárásban történő
felhasználás céljára.
(8) Az országos mérésnek, értékelésnek a tanulóra vonatkozó adatait a tanulmányi rendszerben az érintett tanuló és
szülője részére hozzáférhetővé kell tenni.”
(43) Az Nkt. 83. § (2) bekezdés g) pontja helyébe a következő rendelkezés lép:
(A fenntartó)
„g) jóváhagyja a  köznevelési intézmény SZMSZ-ét, pedagógiai programját,  éves munkatervét, továbbképzési
programját, tantárgyfelosztását,”
(44) Az Nkt. 83. § (2) bekezdése a következő j) ponttal egészül ki:
(A fenntartó)
„j) dönt a nevelési-oktatási intézmény munkáját átfogó elemzések, értékelések, beszámolók elfogadásáról.”
(45) Az Nkt. a következő 84/A–84/C. §-sal egészül ki:
„84/A.  § (1) Az  intézmény igazgatója a  köznevelési közfeladat – ideértve a  gyermekek művelődéshez való joga
biztosításának kötelezettségét – folyamatos ellátásának biztosítása érdekében jelzéssel él a  fenntartó felé,
ha az állami fenntartású köznevelési intézmény működése bármely okból nem biztosítható.
(2) A  köznevelési intézmény fenntartója a  jelzés alapján az  érintett intézmény számára eltérő feladatellátási helyet
jelöl ki.
(3) A kijelölést haladéktalanul meg kell szüntetni akkor, ha az (1) bekezdés szerinti állapot már nem áll fenn.
84/B.  § (1) Az  84/A.  § (2)  bekezdése szerinti kijelölés esetén, ha a  köznevelési közfeladat-ellátás másképp nem
biztosítható – törekedve arra, hogy valamennyi érintett gyermek, tanuló, megfelelő színvonalú és mennyiségű
oktatásban, nevelésben részesüljön –
a) a 25. § (7) bekezdésében foglaltaktól eltérően a köznevelési intézményben az óvodai csoportra, iskolai osztályra,
kollégiumi tanulócsoportra megállapított maximális létszám meghaladható,
b) a 84. § (3) bekezdésében foglaltaktól eltérően a fenntartó tanítási évben, nevelési évben
ba) iskolát indíthat, iskolát, kollégiumot, óvodát átszervezhet, megszüntethet, fenntartói jogát átadhatja, feladatait
megváltoztathatja,
bb) iskolai osztályt, kollégiumi tanulócsoportot, óvodai csoportot átszervezhet, megszüntethet, azzal, hogy
törekedni kell, hogy biztosítva legyen az  átvett tanulók esetében az  osztályok, csoportok együtt tartása, maximális
és átlag osztály- és csoportlétszámoktól eltérő létszámú osztályokat és csoportokat is létre lehet hozni,
c) a 84.  § (7)  bekezdés d)  pontjában foglaltaktól eltérően a  fenntartó, a  tankerületi központ, valamint az  állami
felsőoktatási intézmény által fenntartott intézmény esetében a  köznevelésért felelős miniszter legkésőbb
az  intézkedés tervezett végrehajtása időpontjában hozhat döntést a  nevelési-oktatási intézmény átszervezésével
kapcsolatban.
(2) Az  (1)  bekezdés szerinti esetekben a  fenntartó a  tantárgyfelosztást és az  órarendet a  tanítási  év közben is
módosíthatja.
(3) Az  (1)  bekezdés szerinti esetekben a  fenntartó a  nevelő-oktató munka megszervezése során a  nevelési-oktatási
intézmények működéséről és a  köznevelési intézmények névhasználatáról szóló miniszteri rendeletben foglalt
kötelező (minimális) helyiség- és a  miniszteri dokumentumban kiadott eszközjegyzéknek való megfelelőséget
biztosítani törekszik, azzal, hogy attól – a sajátos nevelési igényű gyermek, tanuló esetében az esélyegyenlőséghez
szükséges eszközök biztosítása kivételével – a feltétlenül szükséges mértékben eltérhet.
(4) A  (3)  bekezdés szerinti eltérés során – a  gyermekek művelődéshez való jogának biztosítása
érdekében – a fenntartó
a) legalább a  – miniszteri rendeletben meghatározott, adott helyiséghez és kiszolgáló helyiséghez kapcsolódó –
mennyiségi mutatóként meghatározott szempont 50%-át biztosítja,


b) az a)  ponttól eltérően önálló igazgatói, igazgató-helyettesi, tagintézmény-, intézmény egységvezető-helyettesi,
iskolatitkári iroda helyett nevelőtestületi szoba is biztosítható,
c) a kötelező (minimális) felszerelési jegyzékben meghatározott eszközök, felszerelések helyettesíthetők az  adott
eszköz, felszerelés funkciójának kiváltására alkalmas más eszközzel, felszereléssel,
d) az egészség- és munkavédelmi eszközök minimális szabályaitól nem térhet el.
(5) Az  (1) és (2)  bekezdés szerinti intézkedésben az  eltérő feladatellátási helyet úgy kell kijelölni, hogy a  gyermek,
a tanuló számára a kijelölt feladatellátási helyen a nevelés, a nevelés-oktatás igénybevétele ne jelentsen aránytalan
terhet.
84/C.  § A 84/A.  § (2)  bekezdése szerinti kijelölés esetén, ha a  köznevelési közfeladat-ellátás másképp nem
biztosítható,
a) a pedagógusok új életpályájáról szóló 2023.  évi LII.  törvény 76.  § (1)  bekezdésében foglaltaktól eltérően
az általános teljes napi munkaidő a napi nyolc órát meghaladhatja, azzal, hogy a napi munkaidő mértéke a tizenkét,
a  heti munkaidő mértéke a  negyvennyolc órát nem haladhatja meg, továbbá a  felek megállapodása az  általános
teljes napi munkaidőnél rövidebb teljes napi munkaidőt nem állapíthat meg,
b) a pedagógusok új életpályájáról szóló 2023.  évi LII.  törvény 76.  § (2)  bekezdésében foglaltaktól eltérően felek
az adott munkakörre irányadó teljes napi munkaidőnél rövidebb napi munkaidőben nem állapodhatnak meg,
c) az Mt. 97.  § (5)  bekezdésében foglaltaktól eltérően a  munkáltató a  közölt munkaidő-beosztást a  beosztás
szerinti  napi munkaidő kezdetét megelőzően legkésőbb tizenkét órával korábban módosíthatja, azzal, hogy
a munkáltató a közölt munkaidő-beosztást a munkavállaló írásbeli kérésére is módosíthatja,
d) az Mt. 107. § a) pontjában foglaltaktól eltérően a munkaidő-beosztástól eltérő munkaidő nem minősül rendkívüli
munkaidőnek.”
(46) Az Nkt. 85. §-a a következő (1a) bekezdéssel egészül ki:
„(1a) A  fenntartó a  köznevelési intézmény pedagógiai programjának,  éves munkatervének, valamint SZMSZ-ének
jóváhagyásáról az igazgató általi felterjesztést követő harminc napon belül dönt.”
(47) Az Nkt. a következő 90/A. §-sal egészül ki:
„90/A.  § Nemzetközi egyezmény alapján a  külföldi állam joga szerint működő köznevelési intézményben a  Nat
szerint működő intézményegység is létrehozható. Az  intézményegységek szervezeti és szakmai tekintetben
önállóak. Az  e  § alapján működő intézmény magyar bizonyítványt is kiadhat. Az  e  § szerint működő intézmény
a 20. § (1) bekezdése szerinti többcélú intézményként is működhet.”
(48) Az Nkt. 93/B. § (1) bekezdése helyébe a következő rendelkezés lép:
„(1) A  könyv, a  szótár, a  szöveggyűjtemény, az  atlasz, a  kislexikon, a  munkatankönyv, a  munkafüzet,
a  feladatgyűjtemény, a  digitális tananyag, és a  nevelési-oktatási program részét alkotó információhordozó,
feladathordozó – az  e  törvényben és az  e  törvény felhatalmazása alapján kiadott kormányrendeletben
meghatározott eljárásban – tankönyvvé nyilvánítható. A  tananyag a  zárt rendszerű elektronikus oktatási
rendszerben elérhetővé tehető.”
(49) Az Nkt. 93/C. § (2) bekezdése helyébe a következő rendelkezés lép:
„(2) A digitális tananyag és a zárt rendszerű elektronikus oktatással biztosított tananyag a tankönyvjegyzékre tartós
tankönyvként nem vehető fel.”
(50) Az Nkt. 93/C. § (4) bekezdése helyébe a következő rendelkezés lép:
„(4) A (3) bekezdésben foglaltakat nem kell alkalmazni a szótár, a szöveggyűjtemény, a feladatgyűjtemény, az atlasz,
a  kislexikon, a  munkafüzet, a  digitális tananyag, a  zárt rendszerű elektronikus oktatással biztosított tananyag és
a  nevelési-oktatási program részét alkotó információhordozó, feladathordozó és az  idegen nyelvi tankönyvek
tekintetében, továbbá akkor, ha bevett egyház vagy annak belső egyházi jogi személye a  köznevelésért felelős
miniszter által közzétett nyilvános felhívására készít tankönyvet.”
(51) Az Nkt. 93/F. § (2) bekezdés b) pontja helyébe a következő rendelkezés lép:
(A tankönyvtámogatás felhasználható)
„b) ha az  iskolában a  nevelő és oktató munkához részben vagy egészben nem alkalmaznak tankönyvet,
készségfejlesztő iskolai nevelés-oktatáshoz és a  fejlesztő nevelés-oktatáshoz a  pedagógiai programban foglaltak
megvalósítását szolgáló, a  tankönyvjegyzéken nem szereplő könyvek, munkafüzetek, feladatlapok, digitális
tananyagok beszerzésére, a szakmai munkaközösség és az iskolai szülői szervezet egyetértésével.”


(52) Az Nkt. 94. § (1) bekezdés b) pontja helyébe a következő rendelkezés lép:
(Felhatalmazást kap a köznevelésért felelős miniszter, hogy)
„b) az ágazati minőségpolitikai feladatok ellátásának, az  országos mérési feladatok szervezésének, a  tanulók fizikai
állapotának és edzettségének mérésével kapcsolatos feladatokat, a  tanulói teljesítmény értékelésének rendjét és
elveit, valamint a 80. § (1) bekezdésben foglaltak részletszabályait,”
(rendeletben állapítsa meg.)
(53) Az Nkt. 94. § (4) bekezdése a következő o) ponttal egészül ki:
(Felhatalmazást kap a Kormány, hogy)
„o) a hivatalnak az  Országos Statisztikai Adatfelvételi Program végrehajtásával, valamint az  egyéb hazai rendszeres
és eseti oktatási tárgyú statisztikai adatszolgáltatásokkal kapcsolatos feladatainak ellátásával összefüggő
adatszolgáltatás rendjét,”
(rendeletben állapítsa meg.)
(54) Az Nkt. 99/B. §-a a következő (1) bekezdéssel egészül ki :
„(1) A  Magyar Diáksport Szövetség a  44/B.  § (5)  bekezdésében meghatározott a  NETFIT rendszerben már rögzített
mérési eredmények adatait a  mindennapos testnevelés eredményességének vizsgálata céljából első alkalommal

2024. január 31-éig átadja a hivatal részére.”
(55) Az Nkt. 54. alcíme a következő 99/L. §-sal egészül ki:
„99/L.  § Az Nkt. 7.  § (1)  bekezdés a)  pontja szerinti köznevelési intézmény 2024. szeptember 1-ig – a  tanulmányi
rendszer vonatkozásában – az Nkt. 2023. augusztus 31-én hatályos rendelkezéseit alkalmazza.”
(56) Az Nkt.
1. 2.  § (1)  bekezdésében a „szakgimnáziumi, illetve a  szakiskolai nevelés-oktatásban az  Szkt. 3.  § (1)  bekezdés
a) és b)  pontjában meghatározottak szerint, a  készségfejlesztő iskola tekintetében pedig az  utolsó
gyakorlati  évfolyam befejezéséig az  állam közszolgálati feladata.” szövegrész helyébe a  „szakgimnáziumi
nevelésben-oktatásban a  második szakképesítés megszerzését biztosító első képesítő vizsga, szakmai
vizsga befejezéséig, a  szakiskolai nevelésben-oktatásban az  adott szakképesítés, szakképzettség
megszerzését biztosító első képesítő vizsga, szakmai vizsga befejezéséig, valamint a  készségfejlesztő iskola
utolsó gyakorlati  évfolyamának befejezéséig a  magyar állam közszolgálati feladata. Ingyenes részvétel
szempontjából nem számít önálló szakképesítésnek a  munkakör magasabb színvonalon történő ellátása
céljából megszerzett szakképesítés.” szöveg,
2. 3.  § (9a)  bekezdés záró szövegrészében, 30.  § (5)  bekezdés a)  pontjában, 36.  § (3)  bekezdésében, 48.  §
(3)  bekezdésében, 61.  § (8)  bekezdésében, 73.  § (5)  bekezdés c)  pontjában, valamint 94.  § (3)  bekezdés
a) pontjában az „intézményvezető” szövegrész helyébe az „igazgató” szöveg,
3. 4. §
a) 26. pontjában a „közalkalmazotti jogviszony vagy munkaviszony” szövegrész helyébe a „köznevelési
foglalkoztatotti jogviszony vagy munkaviszony” szöveg,
b) 43.  pontjában az  „alkalmazható tankönyv,” szövegrész helyébe az  „alkalmazható tankönyv, amely
a  tanulmányi rendszeren keresztül elektronikus könyv formátumban is szabadon hozzáférhetővé
tehető,” szöveg,
4. 9.  § (8)  bekezdésében a  „települési önkormányzat” szövegrész helyébe a  „települési önkormányzat vagy
Magyarországon nyilvántartásba vett közfeladatot ellátó közérdekű vagyonkezelő alapítvány” szöveg,
5. 12.  § (1)  bekezdésében a  „szakmai képzés folyik.” szövegrész helyébe a  „szakmai képzés folyik.
A  szakgimnáziumban, a  közismereti oktatás utolsó  évfolyamának sikeres elvégzéséről kiállított bizonyítvány
középfokú végzettséget tanúsít.” szöveg,
6. 15/A.  § (3)  bekezdésében az  „Az állami intézményfenntartó központ” szövegrész helyébe az  „Az illetékes
tankerületi központ – az oktatási központ egyetértésével –” szöveg,
7. 21. § (11) bekezdésében a „Sajátos nevelési igényű tanulók iskolai oktatásának irányelve” szövegrész helyébe
a „Sajátos nevelési igényű tanulók iskolai oktatásának irányelve, a  tartós gyógykezelés alatt álló gyermekek,
tanulók köznevelési ellátásának irányelve” szöveg,
8. 22.  § (2)  bekezdésében a  „hetven százaléka határozatlan időre szóló munkaviszonyban közalkalmazotti
vagy egyházi szolgálati jogviszonyban áll” szövegrész helyébe az „ötven százaléka határozatlan időre szóló
köznevelési foglalkoztatotti jogviszonyban, munkaviszonyban vagy egyházi szolgálati jogviszonyban áll.
Az  állami fenntartású intézményben a  fenntartó engedélyével az  óraadók létszáma az  ötven százalékot
meghaladhatja.” szöveg,


#### 9. 27. §

```
a) (2)  bekezdésében a  „továbbá tizenhét” szövegrész helyébe a  „továbbá hét órától tizennyolc”
szöveg, az  „a tanulók felügyeletéről” szövegrész helyébe az  „a tanulók felügyeletéről azzal, hogy
tizenhat óra után a  tanulók felügyeletét nevelő-oktató munkát közvetlenül segítő munkakörben
foglalkoztatottak láthatják el” szöveg,
b) (4)  bekezdésében a  „kötelező tanóráinak számát, beleértve a  választható” szövegrész helyébe
a „finanszírozott” szöveg, az „Az iskola a  tanuló heti kötelező tanóráinak száma” szövegrész helyébe
a „Az iskola a tanuló NAT szerint meghatározott heti kötelező tanóráinak száma” szöveg,
```
10. 30.  § (3)  bekezdésében az  „elrendelheti a  hat tanítási  napból álló tanítási hét megszervezését, valamint
    a  tanuló heti kötelező óraszámát meghaladó tanítás megszervezését” szövegrész helyébe az „elrendelheti
    a  hat tanítási  napból álló tanítási hét, valamint a  tanuló heti kötelező óraszámát meghaladó tanítás
    megszervezését” szöveg,
11. 31.  § (2)  bekezdés d)  pontjában, 36.  § (1)  bekezdés d)  pontjában az „intézményvezetői” szövegrész helyébe
    az „igazgatói” szöveg,
12. 32. § (1) bekezdés
    a) b)  pontjában az  „intézményvezető-helyettesek” szövegrész helyébe az  „igazgató-helyettesek”
       szöveg,
    b) i) pontjában az „SZMSZ-e, házirendje, valamint a nevelési-oktatási intézmény pedagógiai programja”
       szövegrész helyébe a „házirendje” szöveg,
13. 38.  § (7)  bekezdésében a  „köznevelési feladatokat ellátó hatóság által működtetett érettségi vizsga
    vizsgabizottság döntése ellen” szövegrész helyébe a „köznevelési feladatokat ellátó hatóság által működtetett
    érettségi vizsga vizsgabizottság, valamint a független vizsgabizottság döntése ellen” szöveg,
14. 42.  § (3)  bekezdésében, 58.  § (2)  bekezdésében, 62.  § (1a), (1b), (1c) és (1e)  bekezdésében, 69.  § (2) és
    (3) bekezdésében, 72. § (5) bekezdés d) és e) pontjában, 73. § (7) bekezdésében, 83. § (6) bekezdésében, 92. §
    (7) bekezdésében a „vezetője” szövegrész helyébe az „igazgatója” szöveg,
15. 70. § (4) bekezdés záró szövegrészében a „vezetőjéből” szövegrész helyébe az „igazgatójából” szöveg,
16. 34. alcím címében az „és alkalmazottak” szövegrész helyébe a „ , nevelő-oktató munkát segítő munkakörben
    foglalkoztatottak és egyéb alkalmazottak” szöveg,
17. 62. § (6) bekezdésében az „ötvenöt-hatvanöt százalékában” szövegrész helyébe a „hatvan százalékában – azaz
    huszonnégy órában –” szöveg,
18. 74.  § (4)  bekezdésében, 76.  §-ban, 83.  § (4a)  bekezdésében, 84.  § (9)  bekezdés c)  pontjában, 85.  §
    (4) bekezdésében a „vezetőjének” szövegrész helyébe az „igazgatójának” szöveg,
19. 63.  § (3)  bekezdésében a „szabadidő-szervező és pedagógiai asszisztens” szövegrész helyébe a „szabadidő-
    szervező, pedagógiai asszisztens és gyógypedagógiai asszisztens” szöveg,
20. 76. §-ában a „központ fenntartója” szövegrész helyébe a „központ” szöveg,
21. 78.  § (1)  bekezdés d)  pontjában az „a köznevelési intézményvezetők” szövegrész helyébe az „az igazgatók”
    szöveg,
22. 79. § (7) és (8) bekezdésében az „intézményvezetővel” szövegrész helyébe az „igazgatóval” szöveg,
23. 83.  § (2)  bekezdés i)  pontjában a  „pedagógiai programot, a  házirendet, valamint a  SZMSZ-t” szövegrész
    helyébe a „házirendet” szöveg,
24. 85. §
    a) (1) bekezdésében az „SZMSZ-e, házirendje, pedagógiai programja” szövegrész helyébe a „házirendje”
       szöveg,
    b) (2) bekezdésében az „intézményvezetőt” szövegrész helyébe az „igazgatót” szöveg,
25. 94.  § (1)  bekezdés r)  pontjában a „tanítási  év rendjét” szövegrész helyébe a „tanítási  év rendjét, a  tanítási  év
    meghosszabbítását,” szöveg,
26. 69.  § (1)  bekezdés nyitó szövegrészében és (1)  bekezdés b)  pontjában a  „vezetője” szövegrész helyébe
    az „igazgatója” szöveg,
27. 69. §
    a) (4)  bekezdésében az „intézményvezető munkáját” szövegrész helyébe az „intézmény igazgatójának
       munkáját” szöveg,
    b) (4)  bekezdésében az „intézményvezető munkájának” szövegrész helyébe az „igazgató munkájának”
       szöveg,


28. 83. § (6) bekezdésében a „vezetőjének” szövegrészek helyébe az „igazgatójának” szöveg
lép.
(57) Hatályát veszti az Nkt.
1. 20. § (9) bekezdésében az „a családsegítő szolgálat,” szövegrészek,
2. 32. § (1) bekezdés a)–b) pontja, g) pontjában az „és a pedagógus” szövegrész,
3. 41. § (4b) bekezdése és a (6)–(7) bekezdése,
4. 61. § (1)–(2) és (5)–(9) bekezdése,
5. 62. § (2)–(3) bekezdése és (5)–(14) bekezdése,
6. 63. § (3)–(5) bekezdése,
7. 35/A. alcíme,
8. 64. §-a
9. 37. és 38. alcíme,
10. 68. §-a,
11. 69. § (1) bekezdés b) és e) pontja és (5)–(6) bekezdése,
12. 70. § (2) bekezdés a)–d) pontja és (5) bekezdése,
13. 83. § (2) bekezdés f ) pontja,
14. 85/A. §-a,
15. 94. § (1) bekezdés v) pontja, (4) bekezdés e), g) és t) pontja,
16. 97. § (16) bekezdése és (21) bekezdése,
17. 99/B. § (10) bekezdése,
18. 1–2. melléklete,
19. 5. melléklete,
20. 7–8. melléklete.
**172. §** [A Kttv. módosítása]
(1) A Kttv. 150. § (3) bekezdése a következő j) ponttal egészül ki:
(A jubileumi jutalomra jogosító idő megállapításánál)
„j) a költségvetési intézménynél egészségügyi szolgálati jogviszonyban, köznevelési foglalkoztatotti jogviszonyban”
(töltött időt kell figyelembe venni.)
(2) A Kttv.
a) 6.  § 4.  pontjában a  „közalkalmazotti jogviszony” szövegrész helyébe a  „közalkalmazotti jogviszony,
az egészségügyi szolgálati jogviszony, a köznevelési foglalkoztatotti jogviszony” szöveg,
b) 8.  § (5)  bekezdésében a  „közalkalmazotti jogviszonyban” szövegrész helyébe a  „közalkalmazotti
jogviszonyban, az  egészségügyi szolgálati jogviszonyban, a  köznevelési foglalkoztatotti jogviszonyban”
szöveg
lép.
**173. §** [A lelkiismereti és vallásszabadság jogáról, valamint az egyházak, vallásfelekezetek és vallási közösségek jogállásáról
szóló 2011. évi CCVI. törvény módosítása]
A lelkiismereti és vallásszabadság jogáról, valamint az egyházak, vallásfelekezetek és vallási közösségek jogállásáról
szóló 2011. évi CCVI. törvény 21. §-a helyébe a következő rendelkezés lép:
„21.  § (1) Közcélú tevékenységet ellátó egyházi jogi személynél az  ilyen feladathoz kapcsolódóan foglalkoztatottak
munkaviszonyának tartalma a munkabér, munkaidő és pihenőidő vonatkozásában
a) a közalkalmazotti jogviszonyhoz igazodik azzal, hogy a foglalkoztatott javára történő eltérés megengedett,
b) köznevelési intézménnyel létesített munkaviszony esetén a  pedagógusok új életpályájáról szóló törvény
szabályait kell alkalmazni.
(2) Az (1) bekezdés szerinti foglalkoztatottakra az állami vagy a helyi önkormányzati intézmények foglalkoztatottaira
vonatkozó központi bérpolitikai intézkedések azonos feltételekkel terjednek ki.”


**174. §** [Az Országgyűlésről szóló 2012. évi XXXVI. törvény módosítása]
(1) Az  Országgyűlésről szóló 2012.  évi XXXVI.  törvény (a  továbbiakban: Ogytv.) 124/L.  § (3)  bekezdése a  következő
    l) ponttal egészül ki:
    (A jubileumi jutalomra jogosító idő megállapításánál)
    „l) költségvetési intézménynél egészségügyi szolgálati jogviszonyban, köznevelési foglalkoztatotti jogviszonyban
    töltött időt”
    (kell figyelembe venni.)
(2) Az Ogytv.
    a) 96.  § (3)  bekezdésében a  „közalkalmazotti jogviszonyban” szövegrész helyébe a  „közalkalmazotti
       jogviszonyban, egészségügyi szolgálati jogviszonyban vagy köznevelési foglalkoztatotti jogviszonyban”,
    b) 97.  § (1)  bekezdésében a „közalkalmazotti” szövegrész helyébe a „közalkalmazotti, egészségügyi szolgálati,
       köznevelési foglalkoztatotti”
    szöveg lép.
**175. §** [A rendvédelmi feladatokat ellátó szervek hivatásos állományának szolgálati jogviszonyáról szóló 2015. évi XLII. törvény
    módosítása]
(1) A  rendvédelmi feladatokat ellátó szervek hivatásos állományának szolgálati jogviszonyáról szóló 2015.  évi
    XLII. törvény (a továbbiakban: Hszt.) 289/H. § d) pontja a következő dh) alponttal egészül ki:
    [Ahol e törvény szolgálati időről rendelkezik, szolgálati időként kell figyelembe venni:
    az a)–c) pont alá nem tartozó költségvetési szervnél]
    „dh) köznevelési foglalkoztatotti”
    [jogviszonyban eltöltött időt;]
(2) A Hszt.
    a) 51.  § (2)  bekezdésében és 65.  § (2)  bekezdésében, (3)  bekezdés a)  pontjában az „egészségügyi szolgálati
       jogviszonyban” szövegrész helyébe az „egészségügyi szolgálati, köznevelési foglalkoztatotti jogviszonyban”,
    b) 91. § (2) bekezdés b) pontjában az „egészségügyi szolgálati jogviszony” szövegrész helyébe az „egészségügyi
       szolgálati jogviszony, köznevelési foglalkoztatotti jogviszony”,
    c) 95.  §-ában az  „egészségügyi szolgálati jogviszonyban” szövegrész helyébe az  „egészségügyi szolgálati
       jogviszonyban, köznevelési foglalkoztatotti jogviszonyban”,
    d) 280.  § (1)  bekezdés f )  pontjában, 283.  §-ában az  „egészségügyi szolgálati,” szövegrész helyébe
       az „egészségügyi szolgálati, köznevelési foglalkoztatotti,”
    szöveg lép.
**176. §** [Az állami projektértékelői jogviszonyról, valamint egyes kapcsolódó törvények módosításáról szóló
    2016. évi XXXIII. törvény módosítása]
(1) Az  állami projektértékelői jogviszonyról, valamint egyes kapcsolódó törvények módosításáról szóló 2016.  évi
    XXXIII. törvény (a továbbiakban: Ápjt.) 1. § (2) bekezdése a következő f ) ponttal egészül ki:
    (Állami projektértékelői jogviszony létesíthető azzal, aki)
    „f ) a pedagógusok új életpályájáról szóló törvény szerinti állami fenntartású köznevelési intézménynél köznevelési
    foglalkoztatotti jogviszonyban álló személyként”
    (foglalkoztatott és projektértékelési feladatok ellátására sikeres pályázóként kiválasztásra került.)
(2) Az Ápjt.
    a) 1. § (2) bekezdés d) pontjában a „munkavállalóként vagy” szövegrész helyébe a „munkavállalóként,” szöveg,
    b) 1. § (2) bekezdés e) pontjában a „személyként” szövegrész helyébe a „személyként vagy” szöveg,
    c) 2.  § 1.  pontjában a  „szolgálati jogviszony” szövegrész helyébe a  „szolgálati, köznevelési foglalkoztatotti
       jogviszony” szöveg,
    d) 6/C.  § b)  pont bg)  alpontjában az „egészségügyi szolgálati jogviszony” szövegrész helyébe az „egészségügyi
       szolgálati jogviszony, köznevelési foglalkoztatotti jogviszony” szöveg
    lép.


**177. §** [A honvédelmi alkalmazottak jogállásáról szóló 2018. évi CXIV. törvény módosítása]
    A honvédelmi alkalmazottak jogállásáról szóló 2018.  évi CXIV.  törvény 83.  § (1)  bekezdése az  alábbi p)  ponttal
    egészül ki:
    (E törvény alkalmazásakor honvédelmi alkalmazotti jogviszonyban töltött időnek kell tekinteni)
    „p) a pedagógusok új életpályájáról szóló törvény hatálya alá tartozó munkáltatónál köznevelési foglalkoztatotti
    jogviszonyban, valamint munkaviszonyban”
    (töltött időt.)
**178. §** [A különleges jogállású szervekről és az általuk foglalkoztatottak jogállásáról szóló 2019. évi CVII. törvény módosítása]
    A különleges jogállású szervekről és az  általuk foglalkoztatottak jogállásáról szóló 2019.  évi CVII.  törvény 80.  §
    (3) bekezdése a következő i) ponttal egészül ki:
    (Az elismerésre jogosító idő megállapításánál)
    „i) a költségvetési intézménynél egészségügyi szolgálati jogviszonyban, köznevelési foglalkoztatotti jogviszonyban
    töltött időt”
    (kell figyelembe venni.)
**179. §** [Az egészségügyi szolgálati jogviszonyról szóló 2020. évi C. törvény módosítása]
    Az egészségügyi szolgálati jogviszonyról szóló 2020. évi C. törvény 8. § (9) bekezdés a következő o) ponttal egészül ki:
    [A (8) bekezdés alkalmazásában egészségügyi szolgálati jogviszonyban töltött időnek kell tekinteni]
    „o) a pedagógusok új életpályájáról szóló törvény hatálya alá tartozó szervnél köznevelési foglalkoztatotti
    jogviszonyban, munkaviszonyban”
    [töltött időt.]
**180. §** [Egyes törvények szövegcserés módosítása]
(1) A foglalkoztatás elősegítéséről és a munkanélküliek ellátásáról szóló 1991. évi IV. törvény
    a) 58.  § (5)  bekezdés a)  pontjában a  „közalkalmazotti jogviszony” szövegrész helyébe a  „közalkalmazotti
       jogviszony, köznevelési foglalkoztatotti jogviszony” szöveg,
    b) 58.  § (6)  bekezdés b)  pontjában a  „közalkalmazotti jogviszony elbocsátással” szövegrész helyébe
       a  „közalkalmazotti jogviszony elbocsátással, köznevelési foglalkoztatotti jogviszony elbocsátással vagy
       azonnali hatályú felmentéssel” szöveg,
    c) 58.  § (6)  bekezdés c)  pontjában a  „közalkalmazotti jogviszonynak” szövegrész helyébe a  „közalkalmazotti
       jogviszonynak, köznevelési foglalkoztatotti jogviszonynak” szöveg
    lép.
(2) A munkavédelemről szóló 1993. évi XCIII. törvény
    a) 5.  §-ában a  „közalkalmazottak jogállásáról” szövegrész helyébe a  „közalkalmazottak jogállásáról,
       a pedagógusok új életpályájáról” szöveg,
    b) 87.  § 9.  pontjában a „közalkalmazotti” szövegrész helyébe a „közalkalmazotti, a  köznevelési foglalkoztatotti”
       szöveg,
    c) 88.  § (3)  bekezdés c)  pontjában a  „közalkalmazotti jogviszony” szövegrész helyébe a  „közalkalmazotti
       jogviszony, a köznevelési foglalkoztatotti jogviszony, az egészségügyi szolgálati jogviszony” szöveg
    lép.
(3) Az  Önkéntes Kölcsönös Biztosító Pénztárakról szóló 1993.  évi XCVI.  törvény 12.  § (2)  bekezdésében
    a „közalkalmazotti” szövegrész helyébe a „közalkalmazotti, köznevelési foglalkoztatotti” szöveg lép.
(4) A  találmányok szabadalmi oltalmáról szóló 1995.  évi XXXIII.  törvény 17.  §-ában a „közalkalmazotti jogviszonyban”
    szövegrész helyébe a  „közalkalmazotti jogviszonyban, egészségügyi szolgálati jogviszonyban, köznevelési
    foglalkoztatotti jogviszonyban” szöveg lép.
(5) A személyi jövedelemadóról szóló 1995. évi CXVII. törvény 3. § 4. pont e) alpontjában a „közalkalmazotti” szövegrész
    helyébe a „közalkalmazotti, köznevelési foglalkoztatotti” szöveg lép.
(6) Az igazságügyi alkalmazottak szolgálati jogviszonyáról szóló 1997. évi LXVIII. törvény
    a) 100. § (4) bekezdés b) pontjában az „egészségügyi szolgálati” szövegrész helyébe az „egészségügyi szolgálati,
       köznevelési foglalkoztatotti” szöveg,
    b) 100. § (4) bekezdés c) pontjában az „egészségügyi szolgálati jogviszony” szövegrész helyébe az „egészségügyi
       szolgálati jogviszony, köznevelési foglalkoztatotti jogviszony” szöveg,


c) 118.  § (5)  bekezdésében az  „egészségügyi szolgálati jogviszonyban” szövegrész helyébe az  „egészségügyi
szolgálati jogviszonyban, a köznevelési foglalkoztatotti jogviszonyban” szöveg
lép.
(7) A  Tny. 83/C.  § (1)  bekezdésében a  „közalkalmazotti jogviszonyban” szövegrész helyébe a  „közalkalmazotti
jogviszonyban, költségvetési intézménynél köznevelési foglalkoztatotti jogviszonyban” szöveg lép.
(8) A  magánnyugdíjról és a  magánnyugdíjpénztárakról szóló 1997.  évi LXXXII.  törvény 4.  § (2)  bekezdés x)  pontjában
a „közalkalmazotti” szövegrész helyébe a „közalkalmazotti, köznevelési foglalkoztatotti” szöveg lép.
(9) Az  Ebtv. 27.  § (5) és (7)  bekezdésében az  „egészségügyi szolgálati jogviszonyban” szövegrész helyébe
az „egészségügyi szolgálati jogviszonyban, köznevelési foglalkoztatotti jogviszonyban” szöveg lép.
(10) Az egészségügyről szóló 1997. évi CLIV. törvény
a) 74/N.  § (1)  bekezdés b)  pontjában a  „közalkalmazottak jogállásáról szóló 1992.  évi XXXIII.  törvény
(a  továbbiakban: Kjt.) szerinti közalkalmazotti jogviszonyban” szövegrész helyébe a  „köznevelési
foglalkoztatotti jogviszonyban” szöveg,
b) 74/N.  § (5)  bekezdésében a  „vagy Kjt. szerinti közalkalmazotti jogviszonyban” szövegrész helyébe a  „vagy
köznevelési foglalkoztatotti jogviszonyban” szöveg,
c) 74/P.  § (1)  bekezdés b)  pontjában és (5)  bekezdésében a  „Kjt. szerinti közalkalmazotti jogviszonyban”
szövegrész helyébe a „köznevelési foglalkoztatotti jogviszonyban” szöveg
lép.
(11) A  családok támogatásáról szóló 1998.  évi LXXXIV.  törvény 4.  § d)  pontjában a „közalkalmazotti” szövegrész helyébe
a „közalkalmazotti, köznevelési foglalkoztatotti” szöveg lép.
(12) A szerzői jogról szóló 1999. évi LXXVI. törvény 30. § (7) bekezdésében a „közalkalmazotti jogviszonyban” szövegrész
helyébe a  „közalkalmazotti jogviszonyban, egészségügyi szolgálati jogviszonyban, köznevelési foglalkoztatotti
jogviszonyban” szöveg lép.
(13) Az  egyenlő bánásmódról és az  esélyegyenlőség előmozdításáról szóló 2003.  évi CXXV.  törvény 3.  § (1)  bekezdés
a)  pontjában az  „egészségügyi szolgálati jogviszony” szövegrész helyébe az  „egészségügyi szolgálati jogviszony,
a köznevelési foglalkoztatotti jogviszony” szöveg lép.
(14) A  fizetési meghagyásos eljárásról szóló 2009.  évi L.  törvény 3.  § (2)  bekezdés b)  pontjában a  „közalkalmazotti
jogviszonyból” szövegrész helyébe a  „közalkalmazotti jogviszonyból, köznevelési foglalkoztatotti jogviszonyból,
egészségügyi szolgálati jogviszonyból” szöveg lép.
(15) A  legfőbb ügyész, az  ügyészek és más ügyészségi alkalmazottak jogállásáról és az  ügyészi életpályáról szóló

2011. évi CLXIV. törvény
a) 11.  § (4)  bekezdés g)  pontjában a  „közalkalmazottként” szövegrész helyébe a  „közalkalmazottként,
    köznevelésben foglalkoztatottként” szöveg,
b) 154.  § (3)  bekezdésében az  „egészségügyi szolgálati jogviszonyban” szövegrész helyébe az  „egészségügyi
    szolgálati jogviszonyban, költségvetési intézménynél köznevelési foglalkoztatotti jogviszonyban” szöveg
lép.
(16) Az  államháztartásról szóló 2011.  évi CXCV.  törvény 11/F.  § (1)  bekezdésében az  „egészségügyi szolgálati
jogviszonyról szóló törvény” szövegrész helyébe az  „egészségügyi szolgálati jogviszonyról szóló törvény,
a pedagógusok új életpályájáról szóló törvény” szöveg lép.
(17) A  honvédek jogállásáról szóló 2012.  évi CCV.  törvény 92.  § (2a)  bekezdésében a „közalkalmazotti jogviszonyban”
szövegrész helyébe a „közalkalmazotti jogviszonyban, köznevelési foglalkoztatotti jogviszonyban” szöveg lép.
(18) A választási eljárásról szóló 2013. évi XXXVI. törvény
a) 18.  § (2)  bekezdés d)  pontjában a  „munkavállaló és az  egészségügyi szolgálati viszonyban álló személy”
szövegrész helyébe a  „munkavállaló, az  egészségügyi szolgálati jogviszonyban, valamint a  köznevelési
foglalkoztatotti jogviszonyban álló személy”
b) 68. § (1) bekezdésében a „közalkalmazott” szövegrész helyébe a „közalkalmazott, köznevelési foglalkoztatotti
jogviszonyban álló” szöveg
lép.
(19) Az igazságügyi szakértőkről szóló 2016. évi XXIX. törvény 4. § (3) bekezdés a) és c) pontjában, 57. § (3) bekezdés a) és
b) pontjában az „egészségügyi szolgálati jogviszonyról szóló törvény szerinti egészségügyi szolgálati jogviszonyban”
szövegrész helyébe az  „egészségügyi szolgálati jogviszonyról szóló törvény szerinti egészségügyi szolgálati
jogviszonyban, a  pedagógusok új életpályájáról szóló törvény szerinti köznevelési foglalkoztatotti jogviszonyban”
szöveg lép.


(20) A  szociális hozzájárulási adóról szóló 2018.  évi LII.  törvény 34.  § 12.  pont b)  alpontjában a  „közalkalmazotti
jogviszony” szövegrész helyébe a „közalkalmazotti jogviszony, köznevelési foglalkoztatotti jogviszony” szöveg lép.
(21) Az ügyvédi tevékenységről szóló 2017. évi LXXVIII. törvény
a) 2.  § (2)  bekezdés a)  pontjában, 23.  § (1)  bekezdés a)  pontjában, 27.  § (1)  bekezdés c)  pontjában, 66.  §
(1)  bekezdésében és 70.  § (1)  bekezdésében a  „közalkalmazotti” szövegrész helyébe a  „közalkalmazotti,
köznevelési foglalkoztatotti” szöveg,
b) 24.  § (3)  bekezdésében a  „közalkalmazotti jogviszonyban” szövegrész helyébe a  „közalkalmazotti
jogviszonyban, köznevelési foglalkoztatotti jogviszonyban” szöveg
lép.
(22) A szakképzésről szóló 2019. évi LXXX. törvény
a) 40.  § (1)  bekezdés d)  pontjában az „az Nkt.” szövegrész helyébe az „a pedagógusok új életpályájáról szóló
törvény” szöveg,
b) 47.  § (3)  bekezdésében az  „az Nkt.-ban” szövegrész helyébe az  „a pedagógusok új életpályájáról szóló
törvényben” szöveg
lép.
(23) A  különleges jogállású szervekről és az  általuk foglalkoztatottak jogállásáról szóló 2019.  évi CVII.  törvény 103.  §
(1)  bekezdés 4.  pontjában a  „közalkalmazotti jogviszony” szövegrész helyébe a  „közalkalmazotti jogviszony,
az egészségügyi szolgálati jogviszony, a köznevelési foglalkoztatotti jogviszony” szöveg lép.
(24) A  társadalombiztosítás ellátásaira jogosultakról, valamint ezen ellátások fedezetéről szóló 2019.  évi CXXII.  törvény

6.  § (1)  bekezdés a)  pontjában a  „közalkalmazotti jogviszonyban” szövegrész helyébe a  „közalkalmazotti
jogviszonyban, köznevelési foglalkoztatotti jogviszonyban” szöveg lép.

```
Novák Katalin s. k., Kövér László s. k.,
köztársasági elnök az Országgyűlés elnöke
```
### 1. melléklet a 2023. évi LII. törvényhez

### Pedagógusok kötött munkaideje és neveléssel-oktatással lekötött heti munkaideje

```
A B C
```
```
1 Munkakör Kötött munkaidő (óra)
```
```
Neveléssel-oktatással
lekötött munkaidő
(óra)
```
#### 2

```
pedagógus nevelési-oktatási intézményben
(óvoda, kollégium és gyógypedagógiai, konduktív
pedagógiai nevelési-oktatási intézmény
kivételével)
```
#### 32 24

#### 3

```
gyakornok tanító, általános és középiskolai tanár,
fejlesztőpedagógus, gyógypedagógus, konduktor
nevelési-oktatási intézményben (kollégium
kivételével), gyakornok tanár alapfokú művészeti
iskolában
```
#### 32 20

#### 4

```
vezetőpedagógus gyakorló nevelési-oktatási
intézményben (óvoda és kollégium kivételével)^3212
```
```
5
```
```
pedagógus pedagógiai szakszolgálati
intézményben^3221
```
```
6 pedagógus gyakornok pedagógiai szakszolgálati
intézményben
```
#### 32 20

#### 7

```
vezetőpedagógus gyakorló pedagógiai
szakszolgálati intézményben^3212
8 pedagógus, gyakornok pedagóguskollégiumban 32 30
```

#### 9

```
pedagógus, gyakornok pedagógus gyakorló
kollégiumban, sajátos nevelési igényű tanulók
kollégiumában
```
#### 32 26

```
10 óvodapedagógus 32 32
11 gyakornok óvodapedagógus 32 26
12 vezetőpedagógus gyakorló óvodában 32 24
```
```
13 fejlesztőpedagógus, gyógypedagógus, konduktor
óvodában
```
#### 32 24

#### 14

```
pedagógus gyógypedagógiai, konduktív
pedagógiai nevelési-oktatási intézményben
(kollégium kivételével)
```
#### 32 20

#### 15

```
gyakornok pedagógus gyógypedagógiai,
konduktív pedagógiai nevelési-oktatási
intézményben (kollégium kivételével)
```
#### 32 20

```
16 könyvtárostanár, könyvtárostanító (valamennyi
intézménytípusban)
```
#### 32 24

#### 17

```
gyakornok könyvtárostanár, könyvtárostanító
(valamennyi intézménytípusban)^3220
```
```
18
```
```
óvoda- és iskolapszichológus (valamennyi
intézménytípusban)^3222
```
```
19 gyakornok óvoda- és iskolapszichológus
(valamennyi intézménytípusban)
```
#### 32 21

### 2. melléklet a 2023. évi LII. törvényhez

### A) Igazgató heti tanóráinak (óvodapedagógus esetén óvodai foglalkozásainak) száma

```
A B C D E
```
```
1 Intézménytípus
```
```
legalább
450 fő gyermek-,
tanulólétszám
```
```
200–449 fő
közötti gyermek-,
tanulólétszám
```
```
50–199 fő
közötti gyermek-,
tanulólétszám
```
```
50 fő alatti
gyermek-,
tanulólétszám
2 Óvoda 6 8 10 12
3 Általános iskola 2 4 6 8
4 Középfokú iskola 2 4 6 8
5 Kollégium 4 6 8 10
```
#### 6

```
Kizárólag sajátos nevelési
igényű gyermekeket nevelő
óvoda
```
#### 4 6 8 10

#### 7

```
Kizárólag sajátos nevelési
igényű tanulókat
nevelő-oktató általános iskola
```
#### 2 4 6 8

#### 8

```
Kizárólag sajátos nevelési
igényű tanulókat
nevelő-oktató középfokú
iskola
```
#### 2 4 6 8

#### 9

```
Kizárólag sajátos nevelési
igényű gyermekeket
tanulókat nevelő-oktató
kollégium
```
#### 4 6 8 10


```
10 Alapfokú művészeti iskola 2 4 6 8
```
#### 11

```
Fejlesztő nevelés-oktatást
végző iskolaként működő
gyógypedagógiai, konduktív
pedagógiai intézmény
```
#### 2 4 6 8

### B) Az igazgatóhelyettes, tagintézmény-igazgató, intézményegység-vezető,

### tagintézményigazgató-helyettes, intézményegységvezető-helyettes heti tanóráinak

### (óvodapedagógus esetén óvodai foglalkozásainak) száma

```
A B C D E
```
```
1 Intézménytípus
```
```
legalább
450 fő gyermek-,
tanulólétszám
```
```
200–449 fő
közötti gyermek-,
tanulólétszám
```
```
50–199 fő
közötti gyermek-,
tanulólétszám
```
```
50 fő alatti
gyermek-,
tanulólétszám
2 Óvoda 20 22 24 26
3 Általános iskola 4 6 8 10
4 Középfokú iskola 4 6 8 10
5 Kollégium 8 10 12 14
```
#### 6

```
Kizárólag sajátos nevelési
igényű gyermekeket nevelő
óvoda
```
#### 10 12 14 16

#### 7

```
Kizárólag sajátos nevelési
igényű tanulókat
nevelő-oktató általános iskola
```
#### 4 6 8 10

#### 8

```
Kizárólag sajátos nevelési
igényű tanulókat
nevelő-oktató középfokú
iskola
```
#### 4 6 8 10

#### 9

```
Kizárólag sajátos nevelési
igényű gyermekeket
tanulókat nevelő-oktató
kollégium
```
#### 8 10 12 14

```
10 Alapfokú művészeti iskola 4 6 8 10
```
#### 11

```
Fejlesztő nevelés-oktatást
végző iskolaként működő
gyógypedagógiai, konduktív
pedagógiai intézmény
```
#### 4 6 8 10

#### 12

```
Utazó gyógypedagógusi,
utazó konduktori hálózat^46810
```

### 3. melléklet a 2023. évi LII. törvényhez

### Illetménypótlékok

### A) A köznevelési foglalkoztatotti jogviszonyban állók részére járó eseti pótlékok a havi illetmény

### egy órára járó összegének százalékában

```
A B
1 Pótlék megnevezése Pótlék mértéke
2 Vasárnapi munkavégzésért járó 40–60%
3 Munkaszüneti napi munkavégzésért járó 90–100%
4 Éjszakai munkavégzésért járó 10–20%
5 Rendkívüli munkavégzésért járó
6 munkanapon 50%
7 heti pihenőnapon vagy munkaszüneti napon 100%
```
### B) A köznevelési intézményekben alkalmazott pedagógusok és nevelő-oktató munkát segítő

### munkakörben foglalkoztatottak részére járó tartós pótlékok és azok mértéke a Gyakornok

### fokozathoz tartozó havi illetményösszeg százalékában

```
A B C
1 Pótlék megnevezése Pótlék alsó határa Pótlék felső határa
2 nemzetiségi pótlék 5% 20%
3 gyógypedagógiai pótlék 2,5% 5%
4 diabétesz ellátási pótlék 10% 10%
```
### 4. melléklet a 2023. évi LII. törvényhez

### A foglalkoztatotti alapnyilvántartás adatköre

```
A köznevelésben foglalkoztatott
```
```
I.
```
1. családi és utóneve, születési családi és utóneve, neme,
2. születési helye, ideje,
3. anyja születési családi és utóneve,
4. lakóhelye, lakáscíme, tartózkodási helye, telefonszáma,
5. családi állapota,
6. adóazonosító jele,
7. társadalombiztosítási azonosító jele,
8. fizetési számlaszáma,
9. e-mail-címe,
10. ügyfélkapu elérhetősége,


#### II.

1. legmagasabb iskolai végzettsége, több végzettség esetén valamennyi,
2. szakképzettségei, szakirányú továbbképzésben szerzett végzettség adatai,
3. iskolarendszeren kívüli oktatás keretében szerzett szakképesítései, valamint meghatározott munkakör
    betöltésére jogosító okiratok adatai,
4. tudományos fokozata,
5. idegennyelv-ismerete,
6. pedagógus-továbbképzésre vonatkozó adatai,
7. jogosítvánnyal rendelkezése, ha a munkakör ellátásához szükséges,

III.

1. a  köznevelési foglalkoztatotti jogviszonya vagy munkaviszonya kezdete, a  beszámításnál figyelmen kívül
    hagyandó távollét jogcíme, időtartama,
2. a  korábbi munkahelyek és a  munkaviszony jellegű jogviszony típusának, kezdő és befejező időpontjának
    megnevezése,
3. szakmai gyakorlati idők a betöltött munkakör vagy óraadói megbízás megjelölésével,
4. a  köznevelési foglalkoztatotti jutalom és a  végkielégítés mértéke kiszámításának alapjául szolgáló
    időtartamok,
5. jogviszonya határozott idejének lejárta vagy határozatlan időtartama,

IV.

1. állampolgársága,
2. a bűnügyi nyilvántartó szerv által kiállított hatósági bizonyítvány száma, kelte,
3. munkaköre, FEOR-száma,
4. a  köznevelési foglalkoztatotti jogviszonyban álló jelenlegi besorolása, besorolásának időpontja, következő
    minősítésének esedékessége,
5. vezetői megbízása,
6. próbaidő adatai,
7. teljesítményértékelés időpontja, eredménye,
8. törvényi keretek között az illetmény-meghatározásról szóló munkáltatói döntés,
9. jutalom, kitüntetés, céljuttatás, egyéb juttatások időpontja, összege, a  korábbi szabályozás alapján kifizetett
    jubileumi jutalom jogcíme,
10. teljes-, rész- vagy csökkentett munkaidejének mértéke,
11. szabadság mértéke, igénybevétele,
12. kinevezéstől eltérő foglalkoztatásra vonatkozó adatok,
13. kártérítési felelősségre vonatkozó adatok,
14. összeférhetetlenséggel, további jogviszonnyal kapcsolatos adatok,
15. kötelező alkalmassági vizsgálatra vonatkozó adatok,
16. pályázata, önéletrajza,
17. érdekképviseleti tagdíj átutalására adott megbízás teljesítéséhez szükséges adatok,
18. oktatási azonosító száma,
19. pedagógusigazolványának száma,
20. fegyelmi felelősségre vonatkozó adatok,

V.

1. eltartott gyermekei családi és utóneve, születési helye, ideje, anyja születési családi és utóneve, lakóhelye,
    lakáscíme, tartózkodási helye, adóazonosító jele, társadalombiztosítási azonosító jele,
2. egyéb eltartottak száma, az eltartás kezdete,
3. családtámogatási kedvezményei,
4. az  állami készfizető kezességvállalással összefüggő adatok, a  hitelszerződést kötő pénzintézet neve, címe,
    az állami kezességvállalással biztosított hitel nagysága; a hitel lejártának időpontja,


#### VI.

1. munkáltatójának neve, székhelye, statisztikai számjele,
2. feladatellátási helye,

```
VII.
```
1. köznevelési foglalkoztatotti jogviszonyának, munkaviszonyának megszűnése, megszüntetése időpontja,
    jogcíme, a  megszűnéssel, megszüntetéssel összefüggésben járó juttatások, felmentési, lemondási,
    felmondási idő, végkielégítés adatai,
2. áthelyezés esetén a fogadó munkáltató adatai,
3. a közalkalmazotti jogviszony megszűnésének, valamint a végleges és a határozott idejű áthelyezés időpontja,
    módja, a végkielégítés adatai.

### 2023. évi LIII. törvény

### Magyarország 2024. évi központi költségvetésének megalapozásáról*

### 1. A közúti közlekedésről szóló 1988. évi I. törvény módosítása

**1. §** A közúti közlekedésről szóló 1988. évi I. törvény 33/B. §-a a következő (2) bekezdéssel egészül ki:
    „(2) A  használati díjfizetéssel érintett országos közutakra vonatkozó úthasználati jogosultságot biztosító egyes
    jogosultságokat úgy kell megállapítani, hogy az  ne járjon az  ezeket a  közutakat nem rendszeresen használók
    számára indokolatlan hátránnyal.”
**2. §** A közúti közlekedésről szóló 1988. évi I. törvény 49. § (2) bekezdése a következő o) ponttal egészül ki:
    (Ez a törvény a következő uniós jogi aktusoknak való megfelelést szolgálja:)
    „o) az 1999/62/EK, az  1999/37/EK és az  (EU) 2019/520 irányelvnek a  gépjárművekre egyes infrastruktúrák
    használatáért kivetett díjak tekintetében való módosításáról szóló 2022. február 24-i (EU) 2022/362 európai
    parlamenti és tanácsi irányelv.”
**3. §** A közúti közlekedésről szóló 1988. évi I. törvény
    1. 12.  § (4)  bekezdésében a  „100 000 forinttól 500 000 forintig” szövegrész helyébe a  „130 000 forinttól
       650 000 forintig” szöveg,
    2. 14/A. § (8) bekezdésében az „500 000 forintig” szövegrész helyébe a „650 000 forintig” szöveg,
    3. 18. § (7) bekezdésében az „A bírság ismételten kiszabható.” szövegrész helyébe az „A bírság összege legfeljebb
       13 000 000 Ft lehet, a bírság ismételten kiszabható.” szöveg,
    4. 18. § (17) bekezdés b) pontjában a „10 millió forintig” szövegrész helyébe a „13 millió forintig” szöveg,
    5. 20.  § (4)  bekezdésében a  „10 000 forinttól 800 000 forintig” szövegrész helyébe a  „13 000 forinttól
       1 040 000 forintig” szöveg, a  „10 000 forinttól 300 000 forintig” szövegrész helyébe a  „13 000 forinttól
       390 000 forintig” szöveg,
    6. 21.  § (2)  bekezdés a)  pontjában a „10 000 forinttól 300 000 forintig” szövegrész helyébe a „13 000 forinttól
       390 000 forintig” szöveg,
    7. 21.  § (2)  bekezdés b)  pontjában a „10 000 forinttól 800 000 forintig” szövegrész helyébe a „13 000 forinttól
       1 040 000 forintig” szöveg,
    8. 22/A.  § (1)  bekezdésében a  „100 000 forinttól 1 000 000 forintig” szövegrész helyébe a  „130 000 forinttól
       1 300 000 forintig” szöveg,

```
* A törvényt az Országgyűlés a 2023. július 4-i ülésnapján fogadta el.
```

9. 23.  § (4b)  bekezdésében a  „100 000 forinttól 1 000 000 forintig” szövegrész helyébe a  „130 000 forinttól
    1 300 000 forintig” szöveg, és
10. 24/A.  § (5a)  bekezdésében a „100 000 forinttól 1 000 000 forintig” szövegrész helyébe a „130 000 forinttól
    1 300 000 forintig” szöveg
lép.

### 2. A közjegyzőkről szóló 1991. évi XLI. törvény módosítása

**4. §** A közjegyzőkről szóló 1991. évi XLI. törvény 9. §-a a következő (1a) bekezdéssel egészül ki:
    „(1a) A  közjegyzőt nem terheli titoktartási kötelezettség a  panaszokról, a  közérdekű bejelentésekről, valamint
    a  visszaélések bejelentésével összefüggő szabályokról szóló törvény szerinti belső visszaélés-bejelentési rendszer
    (a  továbbiakban: belső visszaélés-bejelentési rendszer) működtetőjével szemben. Az  (1)  bekezdés szerinti
    titoktartási kötelezettség a  titok megismerésére jogosult belső visszaélés-bejelentési rendszer működtetőjére is
    kiterjed.”
**5. §** A közjegyzőkről szóló 1991. évi XLI. törvény a következő VI/A. Fejezettel egészül ki:

### „VI/A. FEJEZET

### A BELSŐ VISSZAÉLÉS-BEJELENTÉSI RENDSZER MŰKÖDTETÉSE

```
68/A.  § (1) A  Magyar Országos Közjegyzői Kamara a  panaszokról, a  közérdekű bejelentésekről, valamint
a visszaélések bejelentésével összefüggő szabályokról szóló törvény szerint működteti a belső visszaélés-bejelentési
rendszert az olyan közjegyző, illetve közjegyzői iroda vonatkozásában, amely
a) a panaszokról, a közérdekű bejelentésekről, valamint a visszaélések bejelentésével összefüggő szabályokról szóló
törvényben meghatározottak figyelembevételével olyan foglalkoztató, amely foglalkoztatásra irányuló jogviszony
keretében 250 főnél kevesebb személyt foglalkoztat és
b) a belső visszaélés-bejelentési rendszer működtetésére a  panaszokról, a  közérdekű bejelentésekről, valamint
a  visszaélések bejelentésével összefüggő szabályokról szóló törvénnyel összhangban e  feladatkörében pártatlan
személyt vagy szervezeti egységet nem jelölt ki, illetve bejelentővédelmi ügyvédet vagy más külső szervezetet nem
bízott meg.
(2) A közjegyző, illetve közjegyzői iroda a Magyar Országos Közjegyzői Kamarának haladéktalanul bejelenti, ha
a) a panaszokról, a közérdekű bejelentésekről, valamint a visszaélések bejelentésével összefüggő szabályokról szóló
törvényben meghatározottak figyelembevételével olyan foglalkoztató, amely foglalkoztatásra irányuló jogviszony
keretében legalább 250 személyt foglalkoztat, vagy
b) a belső visszaélés-bejelentési rendszer működtetésére a  panaszokról, a  közérdekű bejelentésekről, valamint
a  visszaélések bejelentésével összefüggő szabályokról szóló törvénnyel összhangban e  feladatkörében pártatlan
személyt vagy szervezeti egységet jelölt ki, illetve bejelentővédelmi ügyvédet vagy más külső szervezetet
bízott meg.
(3) A Magyar Országos Közjegyzői Kamara a (2) bekezdés szerinti bejelentés megtételének tényéről jegyzéket vezet,
és a  jegyzék változásait folyamatosan frissíti. A  bejelentésben a  belső visszaélés-bejelentési rendszert működtető
személyt vagy szervezeti egységet, illetve a  bejelentővédelmi ügyvédet vagy más külső szervezetet nem kell
megjelölni.
(4) A  Magyar Országos Közjegyzői Kamara szervei, tisztségviselői és munkavállalói az  e  fejezetben meghatározott
feladatgyakorlásuk során megismert közjegyzői titkot kötelesek megtartani.”
```
### 3. A közalkalmazottak jogállásáról szóló 1992. évi XXXIII. törvény módosítása

**6. §** (1) A közalkalmazottak jogállásáról szóló 1992. évi XXXIII. törvény 87/A. § (1) bekezdése a következő n) ponttal egészül ki:
    (E törvény alkalmazásakor közalkalmazotti jogviszonyban töltött időnek kell tekinteni)
    „n) az egészségügyi szolgálati jogviszonyban”
    (töltött időt.)
(2) A közalkalmazottak jogállásáról szóló 1992. évi XXXIII. törvény 87/A. §-a a következő (6) bekezdéssel egészül ki:
    „(6) A  37.  § (5)  bekezdés a)  pontjától eltérően azon egészségügyi szolgálati jogviszonyban álló személy
    esetén, akinek az  egészségügyi szolgálati jogviszonya azért kerül megszüntetésre, mert jogszabály alapján
    az  őt foglalkoztató egészségügyi szolgáltató egyes ingatlanüzemeltetési feladatait a  Kormány rendeletében
    kijelölt központi logisztikai szerv veszi át, majd egészségügyi szolgálati jogviszonya megszüntetését követő


```
180  napon belül a  Kormány rendeletében kijelölt központi logisztikai szervvel közalkalmazotti jogviszonyt létesít,
a végkielégítésre jogosító időt az egészségügyi szolgálati jogviszonyról szóló 2020. évi C. törvény 22. § (2) bekezdése
szerinti esetben az ott meghatározott időtartammal csökkentett mértékben kell figyelembe venni.”
```
### 4. A szociális igazgatásról és szociális ellátásokról szóló 1993. évi III. törvény módosítása

**7. §** A szociális igazgatásról és szociális ellátásokról szóló 1993. évi III. törvény 132. § (1) bekezdés d) pontjában a „részletes
    szabályait” szövegrész helyébe a „részletes szabályait, valamint a szociális vetítési alap összegét” szöveg lép.

### 5. A bírósági végrehajtásról szóló 1994. évi LIII. törvény módosítása

**8. §** A bírósági végrehajtásról szóló 1994. évi LIII. törvény 183. §-a helyébe a következő rendelkezés lép:
    „183.  § (1) A  bíróság az  önkényesen elfoglalt lakás kiürítését – végrehajtható okirat kiállítása nélkül – nemperes
    eljárás során hozott végzésben rendeli el.
    (2) Az önkényesen elfoglalt lakás kiürítése iránti kérelmet az ingatlan fekvése szerinti járásbírósághoz kell benyújtani.
    A kérelemben meg kell jelölni
    a) a kérelmező adatait és rövid úton történő értesítésének módját,
    b) az ingatlan pontos címét,
    c) az ingatlan tulajdonosának adatait,
    d) azt, hogy a lakás elfoglalása előtt ki és milyen jogcímen lakott a lakásban,
    e) a lakásban tartózkodó személyek adatait, az ott tartózkodó személyek számát és azt, hogy van-e köztük kiskorú,
    f ) a kért intézkedést, és
    g) annak a  helyiségnek vagy raktárnak a  megjelölését, ahol a  kérelmező a  kötelezett ingóságainak – a  kötelezett
    költségére és veszélyére történő – elhelyezéséről gondoskodik.
    (3) Ha a  lakásban tartózkodó személyeknek korábban volt jogcímük a  lakásban tartózkodásra, azt a  kérelmező
    köteles a  (2)  bekezdés szerinti kérelem benyújtásával egyidejűleg igazolni, valamint a  kérelmező köteles csatolni
    a jogcím megszűnését igazoló iratot.
    (4) Ha a kérelem nem felel meg a (2) és (3) bekezdésben foglaltaknak, a bíróság a kérelmet elutasítja. Erről a bíróság
    végzést hoz, amelyet a kérelmező részére kézbesít. A végzés ellen a kérelmező fellebbezéssel élhet.
    (5) Ha a  kérelem megfelel a  (2) és (3)  bekezdésben foglaltaknak, a  bíróság a  kérelem beérkezését követő
    5 munkanapon belül meghozza az (1) bekezdés szerinti végzést. A végzésben a bíróság a végrehajtót arra hívja fel,
    hogy
    a) a végrehajtási költségek előlegezését követő 3 munkanapon belül a  helyszínen adja át a  végzést a  lakásban
    tartózkodó nagykorú személynek és tájékoztassa őt a  végzésben foglaltakról, a  jogorvoslat előterjesztésének
    lehetőségéről és módjáról, valamint arról, hogy a  végzés jogerőre emelkedését követő 2 napon belül a  lakásban
    tartózkodó valamennyi személlyel együtt a lakást az ingóságoktól kiürítve el kell hagyni,
    b) a jogerős végzés kézhezvételét követő 3 munkanapon belül foganatosítsa a  lakás kiürítését, és az  eljárás
    időpontjáról értesítse az  illetékes rendőri szerv vezetőjét, valamint kiskorú személy érintettsége esetén az  illetékes
    gyámhatóságot.
    (6) A bíróság a végzést haladéktalanul kézbesíti a kérelmezőnek és a végrehajtónak.
    (7) A bíróság végzése ellen a kézbesítéstől számított 3 munkanapon belül van helye fellebbezésnek.
    (8) Ha a  lakásban a  helyszíni eljárás időpontjában nem tartózkodik senki, vagy ott csak kiskorú személy található,
    a végrehajtó a bíróság végzését és a helyszíni eljárásáról készített jegyzőkönyvet kifüggeszti a lakás ajtajára.
    (9) A  végrehajtó 2 nap elteltével ismételten helyszíni eljárási cselekményt foganatosít az  (5)  bekezdés szerinti
    tájékoztatás megadása érdekében. Ha a  lakásban a  helyszíni eljárás időpontjában nem tartózkodik senki, vagy
    ott csak kiskorú személy található, a  végrehajtó a  helyszíni eljárásáról készített jegyzőkönyvet kifüggeszti a  lakás
    ajtajára.
    (10) Fellebbezés esetén az  elsőfokú bíróság – ha a  fellebbezési határidő valamennyi fellebbezésre jogosult
    tekintetében letelt – az  iratokat haladéktalanul, de legkésőbb 3 munkanapon belül felterjeszti a  másodfokú
    bírósághoz, egyúttal tájékoztatja a  kérelmezőt és az  eljáró végrehajtót a  fellebbezésről. A  felek a  fellebbezésre
    észrevételeiket 3 munkanapon belül a  másodfokú bíróságnál tehetik meg. Ha a  fél a  fellebbezésre vonatkozó
    észrevételét az  iratok felterjesztését követően az  elsőfokú bírósághoz nyújtja be, az  elsőfokú bíróság azt
    haladéktalanul továbbítja a másodfokú bírósághoz. A másodfokú bíróság a fellebbezést soron kívül bírálja el.


```
(11) A  bíróság a  végzés jogerőre emelkedéséről a  jogerős végzés megküldésével egyidejűleg haladéktalanul
tájékoztatja a kérelmezőt, a végrehajtót és a lakásban tartózkodó személyeket.
(12) A  végrehajtó a  végzés jogerőre emelkedését követően rendőr vagy tanú jelenlétében felhívja a  lakásban
tartózkodó nagykorú személyt, hogy a  lakásban tartózkodó valamennyi személlyel együtt a  lakást az  ingóságoktól
kiürítve 2 napon belül hagyja el.
(13) Ha a  lakásban a  helyszíni eljárás időpontjában nem tartózkodik senki, vagy ott csak kiskorú személy található,
a végrehajtó a bíróság jogerős végzését és a helyszíni eljárásáról készített jegyzőkönyvet kifüggeszti a lakás ajtajára.
(14) A  végrehajtó szükség esetén – a  rendőrség közreműködésével – a  2 nap elteltével a  helyszínen ellenőrzi
a  teljesítést és foganatosítja a  lakás kiürítését. A  helyszíni eljáráson kiskorú személy érintettsége esetén
a gyámhatóság képviselője is részt vesz.
(15) Ha a  (14)  bekezdés szerinti második helyszíni eljárás alkalmával a  lakásban nem tartózkodik senki, vagy ott
csak kiskorú személy található, a  lakásban lévő ingóságokat a  végrehajtó elszállíttatja a  kérelmező által megjelölt
raktárba, a  lakásban tartózkodó kiskorú személyeket pedig átadja a  gyámhatóság képviselőjének, aki intézkedik
ideiglenes hatályú elhelyezésük iránt.
(16) A  (15)  bekezdésben foglalt esetben a  végrehajtó a  lakás ajtajára kifüggeszti a  második helyszíni eljárásáról
készített jegyzőkönyvet, és abban megjelöli az  ingóságok átvételének helyét, valamint azt, hogy a  lakásban talált
kiskorú személyeket melyik gyámhatóság részére adta át. Az  ingóságok kezelésére a  182.  §-t kell megfelelően
alkalmazni.”
```
**9. §** A bírósági végrehajtásról szóló 1994. évi LIII. törvény 243. §-a a következő (2a) bekezdéssel egészül ki:
    „(2a) Az  állandó helyettes a  245.  § (1)  bekezdés a)–c)  pontja szerinti esetekben az  állandó helyettesi feladatok
    ellátását vagy annak a  végrehajtói irodának a  keretei között végezheti, amelyet saját maga alapított, vagy annak
    a végrehajtói irodának a keretei között, amelybe tagként belépett.”
**10. §** A bírósági végrehajtásról szóló 1994. évi LIII. törvény a következő 304/N. §-sal egészül ki:
    „304/N.  § A Magyarország 2024. évi központi költségvetésének megalapozásáról szóló 2023. évi LIII. törvénnyel
    megállapított 183.  § rendelkezéseit a  Magyarország 2024. évi központi költségvetésének megalapozásáról szóló
    2023. évi LIII. törvény hatálybalépését követően benyújtott kérelmek esetén kell alkalmazni.”
**11. §** A bírósági végrehajtásról szóló 1994. évi LIII. törvény a következő 304/O. §-sal egészül ki:
    „304/O.  § A Magyarország 2024. évi központi költségvetésének megalapozásáról szóló 2023. évi LIII. törvénnyel
    megállapított 243.  § (2a)  bekezdés rendelkezéseit a  Magyarország 2024. évi központi költségvetésének
    megalapozásáról szóló 2023. évi LIII. törvény hatálybalépésekor folyamatban lévő helyettesítések során is
    alkalmazni kell a  Magyarország 2024. évi központi költségvetésének megalapozásáról szóló 2023. évi LIII. törvény
    hatálybalépését követő 30. naptól.”
**12. §** A bírósági végrehajtásról szóló 1994. évi LIII. törvény 307. § (2) bekezdés e) pontja helyébe a következő rendelkezés lép:
    (Felhatalmazást kap a miniszter, hogy rendelettel állapítsa meg)
    „e) a végrehajtói szakvizsga, a  végrehajtási ügyintézői vizsga, a  végrehajtó-jelölti képzés, továbbképzés és
    a végrehajtó-jelölti kézbesítési vizsga szabályait,”
**13. §** Hatályát veszti a  bírósági végrehajtásról szóló 1994. évi LIII. törvény 307.  § (1a)  bekezdés f )  pontjában a „Kar által
    vezetett nyilvántartások, névjegyzékek vezetésére,” szövegrész.

### 6. A személyazonosító jel helyébe lépő azonosítási módokról és az azonosító kódok használatáról szóló

### 1996. évi XX. törvény módosítása

**14. §** A személyazonosító jel helyébe lépő azonosítási módokról és az  azonosító kódok használatáról szóló 1996. évi
    XX. törvény 24. §-a a következő o) ponttal egészül ki:
    (A TAJ szám továbbítására jogosultak:)
    „o) a nyugdíjbiztosítási igazgatási szervek, valamint a  szociális, gyermekvédelmi és gyámügyi igazgatás szervei
    egymás között a szociális és gyermekvédelmi ellátások megállapítása, folyósítása és ellenőrzése érdekében.”


### 7. A tisztességtelen piaci magatartás és a versenykorlátozás tilalmáról szóló

### 1996. évi LVII. törvény módosítása

**15. §** A tisztességtelen piaci magatartás és a versenykorlátozás tilalmáról szóló 1996. évi LVII. törvény 78. § (1b) bekezdése
    helyébe a következő rendelkezés lép:
    „(1b) A  bírság összege legfeljebb a  vállalkozás, illetve azon – a  határozatban azonosított – vállalkozáscsoport
    a  határozat meghozatalát megelőző üzleti évben elért nettó árbevételének tizenhárom százaléka lehet, amelynek
    a  bírsággal sújtott vállalkozás a  tagja. A  vállalkozások társulásával szemben kiszabott bírság összege legfeljebb
    a  tagvállalkozások előző üzleti évben elért nettó árbevételének tizenhárom százaléka lehet. Vállalkozások társulása
    esetén az  egyes tagvállalkozások pénzügyi felelőssége nem haladhatja meg a  határozat meghozatalát megelőző
    üzleti évben elért nettó árbevételük tizenhárom százalékát.”

### 8. Az épített környezet alakításáról és védelméről szóló 1997. évi LXXVIII. törvény módosítása

**16. §** Az épített környezet alakításáról és védelméről szóló 1997. évi LXXVIII. törvény 38/C.  § (4)  bekezdésében
    a „20 000” szövegrész helyébe az „50 000” szöveg lép.

### 9. A társadalombiztosítási nyugellátásról szóló 1997. évi LXXXI. törvény módosítása

**17. §** A társadalombiztosítási nyugellátásról szóló 1997. évi LXXXI. törvény „A 2008. december 31-ét követő időponttól
    megállapításra kerülő öregségi nyugdíj esetében” alcíme a következő 19. §-sal egészül ki:
    „19.  § A 18.  § (2) és (3)  bekezdésének alkalmazása során az  öregségi nyugdíjra történő jogszerzés szempontjából
    szolgálati időnek kell tekinteni a  magyar állampolgár, illetve a  szabad mozgás és tartózkodás jogával rendelkező
    személyek beutazásáról és tartózkodásáról szóló törvény szerint a szabad mozgás és tartózkodás jogával rendelkező
    személy által az  Európai Unió tagállamának területén székhellyel rendelkező nemzetközi szervezet szociális
    biztonsági rendszerében szerzett biztosítási időt, ha
    a) ezen időszak más jogcímen nem ismerhető el szolgálati időnek,
    b) a szociális biztonsági rendszerek koordinálásáról szóló 2004. április 29-i 883/2004/EK európai parlamenti
    és tanácsi rendelet, valamint a  szociális biztonsági rendszerek koordinálásáról szóló 883/2004/EK rendelet
    végrehajtására vonatkozó eljárás megállapításáról szóló 2009. szeptember 16-i 987/2009/EK európai parlamenti és
    tanácsi rendelet alkalmazása során ezen időszak nem kerül figyelembevételre, és
    c) az igénylő a magyar nyugdíjrendszerben legalább egy év szolgálati időt szerzett.”
**18. §** A társadalombiztosítási nyugellátásról szóló 1997. évi LXXXI. törvény 43. §-a a következő (4) bekezdéssel egészül ki:
    „(4) A 19. § szerinti biztosítási időt a nemzetközi szervezet által kiállított okirattal kell igazolni.”
**19. §** A társadalombiztosítási nyugellátásról szóló 1997. évi LXXXI. törvény 46.  § (3)  bekezdése a  következő a)  ponttal
    egészül ki:
    [Az (1) és (2)  bekezdés alkalmazása során az  özvegyi nyugdíjra történő jogszerzés szempontjából szolgálati időként kell
    figyelembe venni]
    „a) a 19. § szerinti időszakot,”
**20. §** (1) A  társadalombiztosítási nyugellátásról szóló 1997. évi LXXXI. törvény 50.  §-a a  következő (4)–(4b)  bekezdéssel
    egészül ki:
    „(4) Ha az  özvegyi nyugdíjat a  jogszerző halálának naptári évét követő kezdő időponttól állapítják meg, vagy
    mértékének megváltozása, illetve feléledés miatt a  jogszerző halálának naptári évét követő kezdő időponttól
    újra megállapítják, az  özvegyi nyugdíjat – a  (4a) és (4b)  bekezdésben foglaltak kivételével – annak a  saját jogú
    nyugellátásnak az  összegéből kell kiszámítani, amely az  elhunyt jogszerzőt a  kezdő időpontot megelőző év
    december 31-én megillette vagy megillette volna. Az  így kiszámított özvegyi nyugdíjat meg kell emelni a  kezdő
    időpont naptári évére járó nyugdíjemelések mértékével.
    (4a) A  jogszerző halálának naptári évét követő kezdő időponttól megállapított ideiglenes özvegyi nyugdíjat
    és az  ideiglenes özvegyi nyugdíj megszűnését követő naptól megállapított özvegyi nyugdíjat az  (1), illetve
    a (2) bekezdésben foglaltak szerint, az időközi nyugdíjemelések mértékével megemelt összegben kell megállapítani.


(4b) Ha a jogosultnak korábban már állapítottak meg az elhunyt jogszerző után azonos mértékű özvegyi nyugdíjat,
a  mérték megváltozása és feléledés esetén az  özvegyi nyugdíjat a  korábbi, azonos mértékű özvegyi nyugdíjnak
az időközi nyugdíjemelések mértékével megemelt összegében kell megállapítani.”
(2) A  társadalombiztosítási nyugellátásról szóló 1997. évi LXXXI. törvény 50.  § (6)  bekezdése helyébe a  következő
rendelkezés lép:
„(6) A  jogszerző 1998. január 1-je előtti halála esetén a  saját jogú nyugellátást az  özvegyi nyugdíjjal
–  a  megállapításuk időpontjára tekintet nélkül – a  Kormány rendeletében meghatározott összeghatárig együtt kell
folyósítani. A  saját jogú nyugellátást a  (2)  bekezdés b)  pontja szerinti mértékű özvegyi nyugdíjjal kiegészítve kell
folyósítani, ha ez az özvegy számára kedvezőbb.”

**21. §** A társadalombiztosítási nyugellátásról szóló 1997. évi LXXXI. törvény 56. §-a a következő (4) bekezdéssel egészül ki:
    „(4) Az  árvaellátás összegének kiszámítására az  50.  § (4) és (4b)  bekezdésében foglaltakat is alkalmazni kell azzal,
    hogy özvegyi nyugdíj alatt árvaellátást, feléledés alatt újbóli megállapítást kell érteni.”
**22. §** A társadalombiztosítási nyugellátásról szóló 1997. évi LXXXI. törvény 59. §-a a következő (3) bekezdéssel egészül ki:
    „(3) A szülői nyugdíj összegének kiszámítására az 50. § (4) és (4b) bekezdésében foglaltakat is alkalmazni kell azzal,
    hogy özvegyi nyugdíj alatt szülői nyugdíjat, feléledés alatt újbóli megállapítást kell érteni.”
**23. §** A társadalombiztosítási nyugellátásról szóló 1997. évi LXXXI. törvény 73.  § (2)–(4)  bekezdése helyébe a  következő
    rendelkezések lépnek:
    „(2) A  nyugdíjelőleget a  rendelkezésre álló adatok, a  hatályos valorizációs szorzószámok és a  nyugellátás
    megállapítására vonatkozó rendelkezések alapján hivatalból végzéssel kell megállapítani.
    (3) Ha a  nyugellátás iránti igényt az  eljárás megindulását követő négy hónapon belül nem bírálják el, az  igénylő
    az  időközben beszerzett adatokra hivatkozva kérheti a  nyugdíjelőleg összegének módosítását. A  kérelemről
    a nyugdíjbiztosítási igazgatási szerv végzéssel dönt, amellyel szemben önálló jogorvoslatnak van helye.
    (4) A nyugellátás megállapításakor a nyugdíjbiztosítási igazgatási szervet a nyugdíjelőleget megállapító végzésben
    foglaltak nem kötik, kivéve, ha a  (3)  bekezdés szerinti végzést közigazgatási bíróság már elbírálta. Ha új tény, adat
    vagy bizonyíték jut a  nyugdíjbiztosítási igazgatási szerv tudomására, ezzel összefüggő kérdésben a  közigazgatási
    bíróság határozatában foglaltaktól eltérhet.”
**24. §** A társadalombiztosítási nyugellátásról szóló 1997. évi LXXXI. törvény 74. §-a helyébe a következő rendelkezés lép:
    „74.  § Ha az  igénylő az  igénybejelentését visszavonja, a  felvett nyugellátást, nyugdíjelőleget harminc napon belül
    köteles visszafizetni.”
**25. §** A társadalombiztosítási nyugellátásról szóló 1997. évi LXXXI. törvény 80.  § (6)  bekezdése helyébe a  következő
    rendelkezés lép:
    „(6) Ha a  nyugellátást jogszabálysértően állapították meg az  igénylőnek járónál magasabb összegben, vagy
    az  igénylő számára egyébként kedvezőbb módon, a  nyugdíjbiztosítási igazgatási szerv a  nyugellátást egy  ízben,
    az  azt megállapító döntés véglegessé válásától számított öt éven belül, a  nyugellátás eredeti kezdő időpontjában
    alkalmazandó jogszabályok alapján, hivatalból alacsonyabb összegben, illetve az  igénylő számára egyébként
    kedvezőtlenebb módon újra megállapítja. Nem állapítható meg újra a  nyugellátás alacsonyabb összegben,
    ha  a  különbség nem haladja meg a  havi 1000 forintot, és a  magasabb összegű jogellenes megállapítás
    az igénylőnek nem róható fel.”
**26. §** A társadalombiztosítási nyugellátásról szóló 1997. évi LXXXI. törvény 86/A.  §-a a  következő (3)–(5)  bekezdéssel
    egészül ki:
    „(3) A  jogosult halálának hónapját követően belföldi pénzforgalmi szolgáltatónál vezetett fizetési számlára jogalap
    nélkül utalt ellátás összegét a számla felett rendelkezésre jogosult személy köteles visszafizetni.
    (4) Ha nincs a  számla felett rendelkezésre jogosult személy, akkor a  jogosult halálának hónapját követően belföldi
    pénzforgalmi szolgáltatónál vezetett fizetési számlára jogalap nélkül utalt ellátás összegéből a  pénzforgalmi
    szolgáltató köteles visszafizetni azt az összeget,
    a) amelynek visszautalása a fizetési számla terhére megtörténhet,
    b) amelyet a saját hitelkövetelése vagy annak kamata kiegyenlítésére fordított, vagy
    c) amellyel azt követően terhelte meg a fizetési számlát, hogy tudomást szerzett a jogosult haláláról.


```
(5) A (3) és (4) bekezdés szerinti ügyekben az ügyintézési határidő azon a napon kezdődik, amikor a nyugdíjfolyósító
szerv megállapítja, hogy a (3), illetve a (4) bekezdés alkalmazásának helye van.”
```
**27. §** A társadalombiztosítási nyugellátásról szóló 1997. évi LXXXI. törvény 101.  § (1)  bekezdés g)  pontja helyébe
    a következő rendelkezés lép:
    (A Kormány felhatalmazást kap arra, hogy)
    „g) az öregségi nyugdíj és a  6.  § (4)  bekezdése szerinti ellátások szüneteltetésének részletes szabályait, valamint
    a 83/C. § szerinti szüneteltetés alóli kivételeket és azok részletes szabályait,”
    (rendeletben határozza meg.)
**28. §** A társadalombiztosítási nyugellátásról szóló 1997. évi LXXXI. törvény
    1. 20. § (4) bekezdésében a „39. §” szövegrész helyébe a „19. §-ban foglaltak vagy a 39. §” szöveg,
    2. 39. § (2) bekezdésében a „főállású kisadózó” szövegrész helyébe a „főállású kisadózó és a kisadózó vállalkozók
       tételes adójáról szóló törvény szerinti kisadózó” szöveg,
    3. 44/D.  § (3)  bekezdésében a  „39.  §” szövegrész helyébe a  „46.  § (3)  bekezdés a)  pontjában foglaltak vagy
       a 39. §” szöveg,
    4. 79.  § (8)  bekezdésében a  „fizet” szövegrész helyébe a  „fizet, ha a  késedelmi kamat összege meghaladja
       az 1000 forintot” szöveg,
    5. 80.  § (1b)  bekezdésében az  „a késedelmi kamatot” szövegrész helyébe az  „az 1000 forintot meghaladó
       összegű késedelmi kamatot” szöveg,
    6. 80. § (4) bekezdésében a „kötelezi” szövegrész helyébe a „kötelezi, ha a késedelmi kamat összege meghaladja
       az 1000 forintot” szöveg,
    7. 83/C.  § (1)  bekezdésében az „Az öregségi” szövegrész helyébe az „A Kormány rendeletében – a  közfeladat-
       ellátás biztosítása érdekében – meghatározott kivétellel az öregségi” szöveg,
    8. 91.  § (2)  bekezdésében az  „az ügyben eljárt nyugdíjbiztosítási igazgatási szervhez” szövegrész helyébe
       az „a Nyugdíjbiztosítási Alapnak” szöveg,
    9. 96.  § (3)  bekezdés f )  pontjában a  „feladatok” szövegrész helyébe a  „feladatok, ellátás megállapítása,
       folyósítása és ellenőrzése” szöveg,
    10. 101. § (1) bekezdés f ) pontjában a „nyugdíji” szövegrész helyébe a „nyugdíj” szöveg, és
    11. 2. mellékletében a „39. §” szövegrész helyébe a „19. §-ban foglaltak vagy a 39. §” szöveg
    lép.
**29. §** Hatályát veszti a társadalombiztosítási nyugellátásról szóló 1997. évi LXXXI. törvény 53. § (4) bekezdése.

### 10. A kötelező egészségbiztosítás ellátásairól szóló 1997. évi LXXXIII. törvény módosítása

**30. §** A kötelező egészségbiztosítás ellátásairól szóló 1997. évi LXXXIII. törvény 30.  §-a a  következő (1a)  bekezdéssel
    egészül ki:
    „(1a) Törvény eltérő rendelkezése hiányában a  helyi önkormányzat által biztosított járóbeteg-szakellátás nyújtására
    az  egészségbiztosítás keretében csak költségvetési szervként működő egészségügyi intézménnyel köthető
    finanszírozási szerződés.”
**31. §** A kötelező egészségbiztosítás ellátásairól szóló 1997. évi LXXXIII. törvény 30. §-a a következő (1b) és (1c) bekezdéssel
    egészül ki:
    „(1b) A  computer tomográf, valamint a  mágneses rezonancia vizsgálatok alkalmazási körébe tartozó képalkotó
    diagnosztikai eljárások (a  továbbiakban együtt: CT-MRI vizsgálat) egészségbiztosítás keretében történő végzésére
    az (1) bekezdésnek megfelelő
    a) állami fenntartású egészségügyi szolgáltatóval,
    b) az egységes egészségügyi állami irányítás részét képező, a  közfeladatot ellátó közérdekű vagyonkezelő
    alapítványokról szóló törvény szerinti klinikai központtal,
    c) egyházi jogi személy tulajdonában álló vagy fenntartásában működő egészségügyi szolgáltatóval,
    d) önkormányzati fenntartású egészségügyi szolgáltatóval, valamint


```
e) hiánypótló állami szolgáltatást nyújtó magántulajdonú egészségügyi szolgáltatóval
köthető finanszírozási szerződés.
(1c) Az  egészségbiztosítási ellátás keretében diagnosztikai célból kizárólag az  (1b)  bekezdésnek megfelelő
egészségügyi szolgáltató által közvetlenül elvégzett CT-MRI vizsgálat végezhető, a  finanszírozási szerződésben
ezen eljárások tekintetében közreműködő igénybevétele – az  (1b)  bekezdés szerinti szolgáltatók által biztosított
közreműködés kivételével – a tárgyi és személyi feltételek biztosítása érdekében nem köthető ki.”
```
**32. §** A kötelező egészségbiztosítás ellátásairól szóló 1997. évi LXXXIII. törvény 82. §-a következő (19) és (20) bekezdéssel
    egészül ki:
    „(19) Az  egészségbiztosító e  törvénynek a  Magyarország 2024. évi központi költségvetésének megalapozásáról
    szóló 2023. évi LIII. törvénnyel megállapított 30.  § (1a)  bekezdésének nem megfelelő egészségügyi
    szolgáltatóval megkötött finanszírozási szerződését az  egészségügyi államigazgatási szerv tájékoztatása alapján
    2024. június 30. napjával megszünteti. Ezen finanszírozási szerződés alapján az  egészségbiztosító elszámolásra
    köteles.
    (20) Az  egészségbiztosítás keretében e  törvénynek a  Magyarország 2024. évi központi költségvetésének
    megalapozásáról szóló 2023. évi LIII. törvénnyel megállapított 30.  § (1a)  bekezdésének meg nem felelő, a  helyi
    önkormányzat által biztosított járóbeteg-szakellátás 2024. június 30-áig nyújtható. Az egészségügyi államigazgatási
    szerv hivatalból jár el a  működési engedélyek visszavonása, kiadása és módosítása, valamint a  szakellátási
    kapacitások és területi ellátási kötelezettség megállapítása, módosítása tekintetében.”
**33. §** A kötelező egészségbiztosítás ellátásairól szóló 1997. évi LXXXIII. törvény 82. §-a a következő (21)–(27) bekezdéssel
    egészül ki:
    „(21) Az  egészségbiztosító e  törvénynek a  Magyarország 2024. évi központi költségvetésének megalapozásáról
    szóló 2023. évi LIII. törvénnyel megállapított 30.  § (1b)  bekezdésének nem megfelelő egészségügyi
    szolgáltatóval megkötött finanszírozási szerződését az  egészségügyi államigazgatási szerv tájékoztatása alapján
    2024. november 1-jével megszünteti. Ezen finanszírozási szerződés alapján az  egészségbiztosító elszámolásra
    köteles.
    (22) 2024. május 1-jét követően CT-MRI vizsgálat egészségbiztosítás keretében történő végzésére irányuló
    új finanszírozási szerződést kizárólag e  törvénynek a  Magyarország 2024. évi központi költségvetésének
    megalapozásáról szóló 2023. évi LIII. törvénnyel megállapított 30.  § (1c)  bekezdése szerinti feltételek megléte
    esetén köthető. Az egészségbiztosítás keretében e törvénynek a Magyarország 2024. évi központi költségvetésének
    megalapozásáról szóló 2023. évi LIII. törvénnyel megállapított 30.  § (1c)  bekezdésének meg nem felelő
    egészségügyi szolgáltatás 2024. november 1-jéig nyújtható.
    (23) Az  egészségügyi államigazgatási szerv hivatalból eljár, amennyiben a  (21) és (22)  bekezdésben foglaltak
    végrehajtása során az  érintett egészségügyi szolgáltatók működési engedélyének visszavonása, módosítása,
    valamint a  szakellátási kapacitások és területi ellátási kötelezettség megállapítása, módosítása, a  tevékenység
    végzésére jogosító működési engedélyének kiadása, módosítása válik szükségessé.
    (24) E  törvénynek a  Magyarország 2024. évi központi költségvetésének megalapozásáról szóló 2023.  évi
    LIII.  törvénnyel megállapított 30.  § (1c)  bekezdésének nem megfelelően nyújtott egészségügyi
    szolgáltatás esetén a  finanszírozott egészségügyi szolgáltató finanszírozási szerződésének módosítását
    2024. augusztus 1-jéig kezdeményezi az  egészségbiztosítónál. A  kérelemhez az  egészségügyi szolgáltató csatolja
    az  egészségügyi államigazgatási szerv által kiadott működési engedélyét, vagy annak módosítását arról, hogy
    kérelme az e törvényben foglalt feltételeknek megfelel.
    (25) A  finanszírozási szerződést a  (24)  bekezdés szerinti kérelem alapján az  egészségbiztosító 2024. november 1-jei
    hatállyal módosítja. A  kérelem benyújtásának hiányában, vagy annak elutasítása esetén a  finanszírozási szerződés
    módosításával, vagy annak megszüntetésével az egészségbiztosító a (21) bekezdés szerint jár el.
    (26) A  finanszírozott egészségügyi szolgáltató kérelme alapján, ellátási érdekből az  egészségbiztosításért felelős
    miniszter – legfeljebb 2025. november 1-jéig – engedélyezheti a  30.  § (1b) és (1c)  bekezdésének meg nem felelő
    egészségügyi szolgáltatás egészségbiztosítási ellátás keretében történő nyújtását. Az  ellátási érdek fennállását
    az  egészségbiztosításért felelős miniszter – az  egészségügyi államigazgatási szerv és az  egészségügyi szolgáltatás
    irányításáért felelős szerv javaslatára figyelemmel, a  kérelmező egészségügyi szolgáltatónak a  finanszírozott
    egészségügyi szolgáltatás tekintetében fennálló, az egészségügyi ellátórendszer fejlesztéséről szóló törvény szerint
    megállapított ellátási kötelezettsége alapján, legfeljebb annak keretei között – állapítja meg. Az  ellátási érdek


```
fennállta esetén a  (22)–(24)  bekezdésben foglaltakat az  engedélyben foglalt finanszírozási mérték, és határidő
tekintetében az engedélyben foglaltak szerinti eltéréssel kell alkalmazni.
(27) Az  egészségügyi szolgáltató a  (26)  bekezdés szerinti kérelmét, indokolással ellátva 2024. május 1-jéig
nyújthatja  be az  egészségbiztosításért felelős miniszterhez. Az  ellátási érdek fennállásáról az  egészségbiztosításért
felelős miniszter 2024. július 1-jéig dönt. Az  ellátási érdek fennállásának szempontjait és a  kérelem benyújtásának
részletes szabályait a Kormány rendeletben határozza meg.”
```
**34. §** A kötelező egészségbiztosítás ellátásairól szóló 1997. évi LXXXIII. törvény a következő 82/X. §-sal egészül ki:
    „82/X.  § (1) Ha jogszabály alapján az  egészségügyi szolgáltató egyes ingatlanüzemeltetési feladatait a  Kormány
    rendeletében kijelölt központi logisztikai szerv látja el, úgy az  egészségügyi szolgáltató az  e  feladatok
    ellátására engedményezi a  2022. évi finanszírozásból a  központi logisztikai szerv feladat- és hatásköréről
    szóló kormányrendelet szerinti ingatlanüzemeltetési szolgáltatásokra fordított összeg figyelembevételével
    - az  egészségbiztosításért felelős miniszter által az  államháztartásért felelős miniszterrel egyetértésben –
    meghatározott forrást a központi logisztikai szerv javára. Az e § szerinti engedményezéskor a 35. § (1) bekezdésben
    meghatározott mérték túlléphető és a 35. § (1) bekezdéstől eltérően a fenntartó jóváhagyása nem szükséges.
    (2) Az  az  egészségügyi szolgáltató, amely 2024. október 31-én hatályos, e  törvénynek a  Magyarország 2024.  évi
    központi költségvetésének megalapozásáról szóló 2023. évi LIII. törvénnyel megállapított 30.  § (1b) és
    (1c)  bekezdésének meg nem felelő finanszírozási szerződés alapján finanszírozott egészségügyi szolgáltatóként
    CT-MRI vizsgálatot végzett, és ezen vizsgálatok egészségbiztosítás keretében történő végzésére való jogosultságát
    e  törvénynek a  Magyarország 2024. évi központi költségvetésének megalapozásáról szóló 2023. évi LIII. törvénnyel
    megállapított 82.  § (21) és (22)  bekezdése, valamint (26) és (27)  bekezdése szerint megállapított jogosultsági
    határidő lejártával veszíti el, állami kártalanításra jogosult. Az  állami kártalanítás a  jogosultat a  finanszírozási
    szerződés megszűnését vagy módosítását közvetlenül megelőzően meghatározott mérték és időtartam alapján
    a  jogosultság megszűnésének hiányában őt megillető finanszírozás erejéig, de legfeljebb a  (3)  bekezdés szerint
    meghatározott összeg mértékéig illeti meg.
    (3) A  kártalanítás mértéke megegyezik az  egészségügyi szolgáltató egészségbiztosítás keretében történő
    CT-MRI  vizsgálatok végzésére való jogosultságának a  (2)  bekezdés szerinti megszűnését megelőző három üzleti év
    - ha a  működését később kezdte meg, az  adott évek – megszűnt jogosultság szerinti gazdasági tevékenységéből
    származó, adózott eredménye átlagának összegével. A  kártalanítás mértékét az  egészségbiztosításért felelős
    miniszter állapítja meg.”
**35. §** A kötelező egészségbiztosítás ellátásairól szóló 1997. évi LXXXIII. törvény 83.  §-a a  következő (2o)  bekezdéssel
    egészül ki:
    „(2o) Felhatalmazást kap a Kormány, hogy a 82. § (26) bekezdés szerinti ellátási érdek fennállásának szempontjait és
    a 82. § (26) bekezdése szerinti kérelem benyújtásának részletes szabályait rendeletben állapítsa meg.”
**36. §** A kötelező egészségbiztosítás ellátásairól szóló 1997. évi LXXXIII. törvény 83. § (6) bekezdése a következő m) ponttal
    egészül ki:
    (Felhatalmazást kap az egészségbiztosításért felelős miniszter, hogy rendeletben határozza meg)
    „m) a 82/X. § (3) bekezdése szerinti kártalanítás mértékét.”
**37. §** A kötelező egészségbiztosítás ellátásairól szóló 1997. évi LXXXIII. törvény a következő 84. §-sal egészül ki:
    „84.  § E törvény 30.  § (1b) és (1c)  bekezdése, 82.  § (21)–(27)  bekezdése és 82/X.  §-a az  Alaptörvény 31.  cikk
    (3) bekezdése és 38. cikk (6) bekezdése alapján sarkalatosnak minősül.”

### 11. Az egészségügyről szóló 1997. évi CLIV. törvény módosítása

**38. §** Az egészségügyről szóló 1997. évi CLIV. törvény 152. §-a a következő (4) bekezdéssel egészül ki:
    „(4) A helyi önkormányzat járóbeteg-szakellátást nyújtó egészségügyi intézményt kizárólag költségvetési szervként
    hozhat létre és működtethet.”


**39. §** Az egészségügyről szóló 1997. évi CLIV. törvény a következő 244/J. §-sal egészül ki:
    „244/J.  § (1) Az  Egészségbiztosítási Alapból finanszírozott és az  egészségügyi szolgáltatás irányításáért felelős
    szerv fenntartása alá tartozó aktív fekvőbeteg-ellátást költségvetési szervként nyújtó vármegyei intézmények
    (a  továbbiakban: vármegyei kórházak) vagyonkezelői joga, valamint vagyonkezelési szerződése e  törvény erejénél
    fogva 2024. január 1. napjával megszűnik azon állami tulajdonú ingóságok tekintetében, amelyek a  vármegyei
    kórházak Közbeszerzési és Ellátási Főigazgatóság (a  továbbiakban: KEF) által átvételre kerülő ingatlanüzemeltetési
    feladatainak ellátását szolgálják. Az  e  bekezdés szerinti ingóságok vagyonkezelői joga ingyenesen, e  törvény
    erejénél fogva 2024. január 1. napjával a  KEF-re, mint vagyonkezelőre száll át, és az  ingóságok a  Magyar Nemzeti
    Vagyonkezelő Zrt. (a továbbiakban: MNV Zrt.) mint vagyonkezelésbe adó között fennálló vagyonkezelési szerződés
    hatálya alá kerülnek.
    (2) Az  (1)  bekezdés szerinti vagyonkezelői jog megszűnésével érintett, jogszabály alapján nem az  MNV Zrt.
    tulajdonosi joggyakorlása alatt álló ingóságok tekintetében a  tulajdonosi joggyakorló tulajdonosi joggyakorlása
    e törvény erejénél fogva 2024. január 1. napjával megszűnik.
    (3) Az  (1)  bekezdés szerinti ingóságok tekintetében 2024. január 1. napjától az  MNV Zrt. gyakorolja a  tulajdonosi
    jogokat és teljesíti a tulajdonos kötelezettségeit.
    (4) Az  a  tulajdonosi joggyakorló, amelynek a  tulajdonosi joggyakorlása a  (3)  bekezdés szerint megszűnik,
    az államháztartási számviteli nyilvántartások rendezése céljából legkésőbb a tulajdonosi joggyakorlása megszűnése
    időpontját követő 30 napon belül átadja az MNV Zrt. részére az (1) bekezdés szerinti ingóságokat.
    (5) Az  ingóságok (4)  bekezdés szerinti átadására – az  ingóságoknak a  tulajdonosi joggyakorlás megszűnésének
    a  (2)  bekezdés szerinti időpontját megelőző napon érvényes bruttó nyilvántartási értékét, az  elszámolt terv
    szerinti és terven felüli értékcsökkenést, az  elszámolt értékvesztést, továbbá a  kapcsolódó értékhelyesbítést és
    időbeli elhatárolást is tartalmazó – tételes, aláírt mennyiségi és értékbeni leltár vármegyei kórházak és KEF által
    közösen történő felvétele mellett kerül sor. A  tételes nyilvántartási adatokat és értékeket tartalmazó leltár alapján
    az ingóságokat az MNV Zrt. a leltár megküldését követően a vagyonnyilvántartásban rögzíti.”
**40. §** Az egészségügyről szóló 1997. évi CLIV. törvény a következő 244/K. §-sal egészül ki:
    „244/K.  § (1) A  települési önkormányzat legkésőbb 2024. június 30. napjáig köteles gondoskodni arról, hogy
    a tulajdonában álló gazdasági társasági formában működő járóbeteg-szakellátó egészségügyi intézmények a 152. §
    (4) bekezdésének megfelelően kizárólag költségvetési szervként működjenek tovább.
    (2) A 152. § (4) bekezdésében, valamint az (1) bekezdésben foglaltakat, továbbá az Ebtv. 30. § (1a) bekezdését nem
    kell alkalmazni a 2023. május 1. napján nem 100%-os önkormányzati tulajdonban álló gazdasági társasági formában
    működő önkormányzati járóbeteg-szakellátó egészségügyi intézményekre, ide nem értve a  több önkormányzat
    kizárólagos tulajdonában álló gazdasági társasági formában működő önkormányzati járóbeteg szakellátó
    egészségügyi intézményeket.”
**41. §** Az egészségügyről szóló 1997. évi CLIV. törvény a következő 244/L. §-sal egészül ki:
    „244/L.  § (1) Ha az  állami vagy önkormányzati fenntartású, egyházi jogi személy tulajdonában álló vagy
    fenntartásában működő egészségügyi szolgáltató, valamint a  klinikai központ részére computer tomográfia
    valamint a  mágneses rezonancia vizsgálatok alkalmazási körébe tartozó képalkotó diagnosztikai eljárásokat
    (a  továbbiakban: CT-MRI vizsgálatok) az  egészségbiztosítási ellátások keretében történő elvégzésére jogosító,
    az  Ebtv.-nek a  Magyarország 2024. évi központi költségvetésének megalapozásáról szóló 2023. évi LIII.  törvénnyel
    megállapított 30.  § (1c)  bekezdésének meg nem felelő közreműködő (a  továbbiakban: közreműködő
    magánszolgáltató) biztosítja, az  e  tevékenységre vonatkozó közreműködői szerződések a  törvény erejénél fogva
    – kivéve, ha az egészségbiztosításért felelős miniszter az Ebtv. 82. § (26) és (27) bekezdése alapján ellátási érdekből
    a közreműködés hosszabbítását engedélyezte – 2024. november 1. napjával megszűnnek.
    (2) A  közreműködő magánszolgáltató az  (1)  bekezdés szerinti szerződés megszűnésével állami kártalanításra
    jogosult. Az állami kártalanítás a közreműködői szerződés megszűnését vagy módosítását közvetlenül megelőzően
    meghatározott mérték és időtartam alapján a  jogosultság megszűnésének hiányában őt megillető vállalkozási díj
    erejéig, de legfeljebb a (3) bekezdés szerint meghatározott összeg mértékéig illeti meg.
    (3) A kártalanítás mértéke megegyezik
    a) határozott idejű szerződés esetén a  2024. november 1-jéhez képest hátralévő időtartammal azonos időtartamra
    vonatkozó, de legfeljebb három évnyi,


```
b) határozatlan idejű szerződés esetén három üzleti év – ha a  működését később kezdte meg, az  adott
évek  – az  egészségügyi szolgáltató egészségbiztosítás keretében történő CT-MRI vizsgálatok végzésére való
jogosultságának (1) bekezdés szerinti megszűnését megelőző
időtartamnak a  megszűnt jogosultság szerinti gazdasági tevékenységéből származó, adózás szerinti eredménye
átlagának összegével. A kártalanítás mértékét az egészségügyért felelős miniszter állapítja meg.
(4) Állami vagy önkormányzati fenntartású egészségügyi szolgáltató területén CT-MRI vizsgálatok alkalmazási
körébe tartozó képalkotó diagnosztikai eljárások elvégzése céljából az Ebtv.-nek a Magyarország 2024. évi központi
költségvetésének megalapozásáról szóló 2023. évi LIII. törvénnyel megállapított 30.  § (1b) és (1c)  bekezdésének
meg nem felelő szolgáltatóval eszköz- vagy helyiségbérleti szerződés nem köthető.
(5) A  Magyarország 2024. évi központi költségvetésének megalapozásáról szóló 2023. évi LIII. törvény
hatálybalépése napján fennálló, a  (4)  bekezdésnek nem megfelelő bérleti szerződések 2024. november 1. napjával
megszűnnek.”
```
**42. §** Az egészségügyről szóló 1997. évi CLIV. törvény 247. §-a a következő (4b) bekezdéssel egészül ki:
    „(4b) Felhatalmazást kap az  egészségügyért felelős miniszter, hogy a  244/L.  § (3)  bekezdése szerinti kártalanítás
    mértékét rendeletben állapítsa meg.”
**43. §** Az egészségügyről szóló 1997. évi CLIV. törvény a következő 248. §-sal egészül ki:
    „248. § E törvény
    a) 152. § (4) bekezdése és 244/K. §-a az Alaptörvény 31. cikk (3) bekezdése alapján, és
    b) 244/L. §-a az Alaptörvény 31. cikk (3) bekezdése és 38. cikk (6) bekezdése alapján
    sarkalatosnak minősül.”

### 12. A családok támogatásáról szóló 1998. évi LXXXIV. törvény módosítása

**44. §** A családok támogatásáról szóló 1998. évi LXXXIV. törvény 50/B. §-a a következő (4) bekezdéssel egészül ki:
    „(4) E törvénynek a Magyarország 2024. évi központi költségvetésének megalapozásáról szóló 2023. évi LIII. törvény
    (a továbbiakban: Módtv.) 45. §-ával megállapított 50/B. § (1) bekezdése a 2023. január 1. és a Módtv. hatálybalépése
    között létrejött kölcsönszerződésekre is alkalmazandó.”
**45. §** A családok támogatásáról szóló 1998. évi LXXXIV. törvény 50/B.  § (1)  bekezdésében a  „hitelintézettől igényelt,
    2019.  július 1-je és 2022. december 31-e között megkötött hitelszerződés” szövegrész helyébe a  „hitelintézettel
    megkötött kölcsönszerződés” szöveg lép.

### 13. A temetőkről és a temetkezésről szóló 1999. évi XLIII. törvény módosítása

**46. §** (1) A  temetőkről és a  temetkezésről szóló 1999. évi XLIII. törvény 40.  § (3) és (4)  bekezdése helyébe a  következő
    rendelkezések lépnek:
    „(3) A (2) bekezdésben meghatározott díjfajtákon belül a köztemetőkre vonatkozó díjak mértékét az önkormányzat
    rendeletben állapítja meg.
    (4) A  temetőfenntartási hozzájárulási díjon felül sem a  tulajdonos, sem az  üzemeltető – a  temetkezési szolgáltatók
    kivételével – a  temetőben vállalkozásszerűen munkát végzők számára egyéb díjat nem állapíthat meg, illetve nem
    szedhet.”
(2) A temetőkről és a temetkezésről szóló 1999. évi XLIII. törvény 40. § (6) bekezdése helyébe a következő rendelkezés lép:
    „(6) A  temető tulajdonosa és üzemeltetője a  temetőszabályzatban, köztemető esetén az  önkormányzat
    rendeletében megállapított díjakon felül más díjat nem állapíthat meg. Ez  a  tilalom nem vonatkozik
    az  üzemeltetőnek az  (1)  bekezdésben foglalt, valamint a  temetőüzemeltetéssel össze nem függő szolgáltatásaira.
    Nem szedhető díj – ha e törvény eltérően nem rendelkezik – a temetőlátogatásért, a temetői utak használatáért és
    a temetési hely gondozásához igénybe vett vízért.”


**47. §** Hatályát veszti a temetőkről és a temetkezésről szóló 1999. évi XLIII. törvény
    1. 40. § (5) bekezdése,
    2. 41. § (1) bekezdés i) pontjában a „szociális és” szövegrész,
    3. 41. § (1) bekezdés j) és k) pontja, és
    4. 41. § (3) bekezdés nyitó szövegrészében a „különösen” szövegrész.

### 14. A jogi személlyel szemben alkalmazható büntetőjogi intézkedésekről szóló

### 2001. évi CIV. törvény módosítása

**48. §** A jogi személlyel szemben alkalmazható büntetőjogi intézkedésekről szóló 2001. évi CIV. törvény 6.  § (1) és
    (3) bekezdésében az „ötszázezer” szövegrész helyébe a „hatszázötvenezer” szöveg lép.

### 15. Az elektronikus hírközlésről szóló 2003. évi C. törvény módosítása

**49. §** Az elektronikus hírközlésről szóló 2003. évi C. törvény „Általános szabályok” alcíme a következő 86/B. §-sal egészül ki:
    „86/B.  § Az elektronikus hírközlő hálózat üzemeltetője a  Szabályozott Tevékenységek Felügyeleti Hatósága
    (a  továbbiakban: SZTFH) elnöke által kiadott rendeletben meghatározott kiberbiztonsági követelmények
    betartásával és alkalmazásával köteles végezni az üzemeltetési tevékenységet.”
**50. §** Az elektronikus hírközlésről szóló 2003. évi C. törvény „Vegyes rendelkezések” alcíme a következő 163/P. §-sal egészül ki:
    „163/P.  § E törvénynek a  Magyarország 2024. évi központi költségvetésének megalapozásáról szóló 2023. évi
    LIII. törvénnyel megállapított 86/B. §-át e rendelkezés hatálybalépését követően az SZTFH elnökének az elektronikus
    hírközlő hálózat üzemeltetője által teljesítendő kiberbiztonsági követelményekre vonatkozó részletes szabályokat
    tartalmazó rendelete hatálybalépését követő 30. naptól kell alkalmazni.”
**51. §** Az elektronikus hírközlésről szóló 2003. évi C. törvény 182. §-a a következő (5) bekezdéssel egészül ki:
    „(5) Felhatalmazást kap az  SZTFH elnöke, hogy rendeletben határozza meg az  elektronikus hírközlő hálózat
    üzemeltetője által teljesítendő kiberbiztonsági követelményeket.”

### 16. A biztonságos és gazdaságos gyógyszer- és gyógyászatisegédeszköz-ellátás, valamint

### a gyógyszerforgalmazás általános szabályairól szóló 2006. évi XCVIII. törvény módosítása

**52. §** (1) A  biztonságos és gazdaságos gyógyszer- és gyógyászatisegédeszköz-ellátás, valamint a  gyógyszerforgalmazás
    általános szabályairól szóló 2006. évi XCVIII. törvény 3. § 18. pontja helyébe a következő rendelkezés lép:
    (E törvény alkalmazásában)
    „18. intézeti gyógyszertár: a  fekvőbeteg-ellátást végző intézmény részeként működő vagy az  egységes
    intézeti gyógyszertári szolgáltatás keretében működtetett, a  fekvőbeteg-ellátást végző intézmény teljes
    körű gyógyszerellátását végző egészségügyi intézmény, amely szaktevékenységként közvetlen lakossági
    gyógyszerellátási feladatokat is végezhet;”
(2) A  biztonságos és gazdaságos gyógyszer- és gyógyászatisegédeszköz-ellátás, valamint a  gyógyszerforgalmazás
    általános szabályairól szóló 2006. évi XCVIII. törvény 3. § 47. pontja helyébe a következő rendelkezés lép:
    (E törvény alkalmazásában)
    „47. egységes intézeti gyógyszertári szolgáltatás: az állami fenntartású fekvőbeteg-ellátást végző intézmények részére
    egységes rendszerben azonos szolgáltatásszínvonalú intézeti gyógyszertári szolgáltatás nyújtása Magyarország
    területén (ideértve az ennek ellátásához szükséges beszerzési, járulékos közbeszerzési szolgáltatási, koordinációs és
    logisztikai tevékenységet is);”
(3) A  biztonságos és gazdaságos gyógyszer- és gyógyászatisegédeszköz-ellátás, valamint a  gyógyszerforgalmazás
    általános szabályairól szóló 2006. évi XCVIII. törvény 3. §-a a következő 48. ponttal egészül ki:
    (E törvény alkalmazásában)
    „48. egyedi gyógyszeradagoló rendszer: betegszintű gyógyszerelési mód, amely során az  intézeti gyógyszertár által
    a fekvőbeteg-ellátásban részesülők számára előírt gyógyszerek személyre szabott adagokban kerülnek kiszerelésre.”


**53. §** A biztonságos és gazdaságos gyógyszer- és gyógyászatisegédeszköz-ellátás, valamint a  gyógyszerforgalmazás
    általános szabályairól szóló 2006. évi XCVIII. törvény „A közforgalmú gyógyszertár létesítése” alcíme a  következő
    49/D. §-sal egészül ki:
    „49/D.  § Az állami fenntartású fekvőbeteg-ellátást végző intézmény területén új közforgalmú gyógyszertár nem
    létesíthető.”
**54. §** A biztonságos és gazdaságos gyógyszer- és gyógyászatisegédeszköz-ellátás, valamint a  gyógyszerforgalmazás
    általános szabályairól szóló 2006. évi XCVIII. törvény 51/A. §-a helyébe a következő rendelkezés lép:
    „51/A.  § (1) Az  állam az  állami fenntartású fekvőbeteg-ellátást végző intézmények részére az  egységes intézeti
    gyógyszertári szolgáltatást hirdetménnyel induló, a  Kbt. szerint lefolytatott eljárás alapján az  eljárás nyertesével
    a Kbt. szerint megkötött szerződés útján is biztosíthatja.
    (2) Az  állam nevében a  Kbt. szerinti eljárás lefolytatására, az  eljárás nyertesével a  Kbt. szerinti szerződés
    megkötésére, valamint e  szerződés módosítására és megszüntetésére az  egyes beszerzési eljárások tekintetében
    kormányrendeletben kijelölt miniszter jogosult.
    (3) A  Kbt. szerinti eljárás nyertese az  egységes intézeti gyógyszertári szolgáltatás nyújtására projekttársaságot
    köteles létrehozni.
    (4) A  (3)  bekezdés szerinti projekttársaság az  egységes intézeti gyógyszertári szolgáltatás nyújtásával kapcsolatos
    engedélyeket a  Kbt. szerinti szerződés megkötésétől számított egy naptári éven belül köteles megszerezni, ennek
    hiányában a Kbt. szerinti szerződés a megkötésétől számított egy naptári év elteltét követő napon megszűnik.
    (5) A  Kormány rendeletben határozza meg az  egységes intézeti gyógyszertári szolgáltatás nyújtása
    engedélyezésének, végzésének és hatósági ellenőrzésének részletes szabályait.
    (6) Az  egységes intézeti gyógyszertári szolgáltatás nyújtása során a  (3)  bekezdés szerinti projekttársaság
    a  Kbt.  szerinti szerződésben és a  jogszabályokban meghatározott szolgáltatási színvonalat és ellátást folyamatosan
    köteles biztosítani (a  továbbiakban: szolgáltatásbiztonság). A  szolgáltatásbiztonság bármely okból bekövetkező
    sérelme esetén a  Kbt. szerinti eljárás nyertese és a  projekttársaság az  állam részére az  azonnali, teljes körű
    beavatkozás lehetőségét – ideértve az  informatikai és beszerzési rendszerhez való közvetlen hozzáférést is –
    a Kbt. szerinti szerződés hatálya alatt folyamatosan köteles biztosítani.
    (7) A  Kbt. szerinti szerződés időtartamának leteltét követően az  üzembe helyezett egyedi gyógyszeradagoló
    rendszert a  Kbt. szerinti eljárás nyertese ingyenesen átadja az  állami fenntartású fekvőbeteg-ellátást végző
    intézmény részére visszavételi eljárás keretében.
    (8) A  Kbt. szerinti szerződésben előírható, hogy ha a  Kbt. szerinti szerződés megkötését követően e  törvény
    rendelkezéseinek, valamint az ágazati szabályozás megváltozása következtében a Kbt. szerinti szerződés változatlan
    feltételek melletti teljesítése a  Kbt. szerinti eljárás nyertesének gazdasági hátrányt vagy jogi érdeksérelmet okoz
    vagy okozna, és e  törvény rendelkezéseinek, valamint az  ágazati szabályozás megváltozásának lehetősége
    a Kbt. szerinti szerződés megkötésének időpontjában a Kbt. szerinti eljárás nyertese számára nem volt előrelátható,
    úgy a Kbt. szerinti eljárás nyertesének választása szerint
    a) a Kbt. szerinti szerződést legalább három hónapos felmondási idő mellett felmondhatja,
    b) a Kbt. szerinti szerződés bírósági módosítása útján az  egységes intézeti gyógyszertári szolgáltatás nyújtója által
    az egységes intézeti gyógyszertári szolgáltatás nyújtásáért fizetendő díj arányos csökkentését kérheti, vagy
    c) az elszenvedett gazdasági hátránnyal vagy jogi érdeksérelemmel arányos egyösszegű vagy részletekben
    teljesítendő pénzbeli kompenzációra tarthat igényt.
    (9) A  (8)  bekezdés alkalmazásában ágazati szabályozásnak minősül az  állam és az  Európai Unió által alkotott
    valamennyi jogszabály és jogi tartalmú szabályozás, így különösen az egységes intézeti gyógyszertári szolgáltatásra
    vonatkozó közterhekkel kapcsolatos és más jogi szabályozás, kötelezést tartalmazó szakmai előírás, szabvány,
    szabályzat és belső szabályozás, továbbá nemzetközi szerződés és megállapodás, amely az  egységes intézeti
    gyógyszertári szolgáltatásra vonatkozik.
    (10) A  (3)  bekezdés szerinti projekttársaság az  egységes intézeti gyógyszertári szolgáltatás nyújtása során
    együttműködik az  állami fenntartású fekvőbeteg-ellátó intézménnyel a  jogszabályban és a  Kbt. szerinti
    szerződésben meghatározott egészségügyi ágazati kötelező informatikai és iratkezelési előírás, szabvány, szoftver,
    eljárásrend (a  továbbiakban: kötelező egészségügyi informatikai előírás) alkalmazásában. A  (3)  bekezdés szerinti
    projekttársaság biztosítja az  egységes intézeti gyógyszertári szolgáltatásnyújtás teljesítéséhez az  általa használt
    tárgyi eszközök, berendezések, szoftverek, valamint az  általa irányított vagy felügyelt munkafolyamatok és
    eljárásrendek folyamatos és teljes körű megfelelését a kötelező egészségügyi informatikai előírásoknak.


```
(11) A  nem állami fenntartású fekvőbeteg-ellátást végző intézmény intézeti gyógyszertára vonatkozásában
önkéntesen, szerződéses úton csatlakozhat az  egységes intézeti gyógyszertári szolgáltatás nyújtására a  Kbt. és
az (1)–(9) bekezdés szerint megkötött szerződéshez, a Kormány által rendeletben meghatározott részletes szabályok
alapján.”
```
**55. §** (1) A  biztonságos és gazdaságos gyógyszer- és gyógyászatisegédeszköz-ellátás, valamint a  gyógyszerforgalmazás
    általános szabályairól szóló 2006. évi XCVIII. törvény 77. § (1) bekezdés m) pontja helyébe a következő rendelkezés lép:
    (Felhatalmazást kap a Kormány, hogy)
    „m) az egységes intézeti gyógyszertári szolgáltatás nyújtása engedélyezésének, végzésének és hatósági
    ellenőrzésének részletes szabályait,”
    (rendeletben állapítsa meg.)
(2) A  biztonságos és gazdaságos gyógyszer- és gyógyászatisegédeszköz-ellátás, valamint a  gyógyszerforgalmazás
    általános szabályairól szóló 2006. évi XCVIII. törvény 77. § (1) bekezdése a következő n)–p) ponttal egészül ki:
    (Felhatalmazást kap a Kormány, hogy)
    „n) az egységes intézeti gyógyszertári szolgáltatás nyújtásának engedélyezésére és hatósági ellenőrzésére jogosult
    szervet,
    o) az 51/A. § (2) bekezdése szerinti miniszter kijelölését,
    p) a nem állami fenntartású fekvőbeteg-ellátást végző intézménynek az egységes intézeti gyógyszertári szolgáltatás
    nyújtására a  Kbt. és az  51/A.  § (1)–(9)  bekezdés szerint megkötött szerződéshez történő önkéntes csatlakozás
    részletes szabályait.”
    (rendeletben állapítsa meg.)
**56. §** A biztonságos és gazdaságos gyógyszer- és gyógyászatisegédeszköz-ellátás, valamint a  gyógyszerforgalmazás
    általános szabályairól szóló 2006. évi XCVIII. törvény
    1. 21.  § (9a)  bekezdésében a  „2015. évi CXLIII. törvény” szövegrész helyébe a  „2015. évi CXLIII. törvény
       (a továbbiakban: Kbt.)” szöveg,
    2. 75.  §-ában a „négynél több gyógyszertár” szövegrész helyébe a „négynél több közforgalmú gyógyszertár”
       szöveg
    lép.

### 17. Az állami vagyonról szóló 2007. évi CVI. törvény módosítása

**57. §** Az állami vagyonról szóló 2007. évi CVI. törvény 33. §-a a következő (4) és (5) bekezdéssel egészül ki:
    „(4) A miniszter az állam tulajdonában és az MNV Zrt. tulajdonosi joggyakorlása alatt álló, a Kormány irányítása vagy
    felügyelete alá tartozó központi költségvetési szerv vagyonkezelésében lévő Magyarország területén található
    ingatlant – a  diplomáciai és külügyi célú ingatlanok kivételével – rendeletében az  (5)  bekezdésben, valamint
    az  Nvtv. 7.  § (1) és (2)  bekezdésében foglaltakra, továbbá a  közfeladatok költséghatékony ellátására figyelemmel
    értékesítésre kijelölheti.
    (5) A miniszter európai uniós támogatással érintett ingatlant a támogatásból eredő kötelezettségekkel összhangban
    jelölhet ki értékesítésre. A miniszter a kijelöléshez előzetesen kikéri az európai uniós források felhasználásáért felelős
    miniszter véleményét.”
**58. §** Az állami vagyonról szóló 2007. évi CVI. törvény 71. § (2) bekezdése a következő c) ponttal egészül ki:
    (Felhatalmazást kap a miniszter, hogy rendeletben állapítsa meg)
    „c) a 33. § (4) bekezdése alapján értékesítésre kijelölt ingatlant.”

### 18. Az élelmiszerláncról és hatósági felügyeletéről szóló 2008. évi XLVI. törvény módosítása

**59. §** Az élelmiszerláncról és hatósági felügyeletéről szóló 2008. évi XLVI. törvény a következő 14/C. §-sal egészül ki:
    „14/C.  § Az egészségügyért felelős miniszter – az  élelmiszerlánc-felügyeletért felelős miniszter (a  továbbiakban:
    miniszter) egyetértésével – rendeletében határozhat meg az  étrend-kiegészítők vagy azok egyes csoportjai
    tekintetében olyan feltételeket, amely feltételeknek nem megfelelő étrend-kiegészítők – az  egészségügyért felelős
    miniszter rendeletében meghatározottak szerint – csak gyógyszertárban vagy az  egészségügyért felelős miniszter
    rendeletében meghatározott feltételeknek megfelelő üzletekben forgalmazhatóak.”


**60. §** Az élelmiszerláncról és hatósági felügyeletéről szóló 2008. évi XLVI. törvény 76. § (9) bekezdése helyébe a következő
    rendelkezés lép:
    „(9) Felhatalmazást kap az  egészségügyért felelős miniszter, hogy a  miniszterrel egyetértésben rendeletben
    szabályozza
    a) a különleges táplálkozási célú élelmiszerek előállítására és forgalomba hozatalára;
    b) azon feltételekre, amelyeknek nem megfelelő étrend-kiegészítők csak gyógyszertárban vagy jogszabályban
    meghatározott feltételeknek megfelelő üzletekben forgalmazhatóak;
    c) a b)  pont alapján meghatározott feltételeknek nem megfelelő étrend-kiegészítő forgalmazásra jogosultak
    körének meghatározására, valamint a forgalmazásra jogosult üzletekre vonatkozó feltételekre;
    d) a vitaminok, ásványi anyagok és bizonyos egyéb anyagok élelmiszerekhez történő hozzáadására, az  ilyen
    élelmiszerek bejelentésére, értékelésére
    vonatkozó előírásokat.”
**61. §** Az élelmiszerláncról és hatósági felügyeletéről szóló 2008. évi XLVI. törvény
    1. 14/B. § (2) bekezdésében a „hozzáférésére” szövegrész helyébe a „hozzáférése” szöveg
    2. 27.  § (1)  bekezdés a)  pontjában az  „az élelmiszerlánc-felügyeletért felelős miniszter (a  továbbiakban:
       miniszter)” szövegrész helyébe az „a miniszter” szöveg
    lép.

### 19. A médiaszolgáltatásokról és a tömegkommunikációról szóló 2010. évi CLXXXV. törvény módosítása

**62. §** A médiaszolgáltatásokról és a  tömegkommunikációról szóló 2010. évi CLXXXV. törvény 109.  §-a a  következő
    (9) bekezdéssel egészül ki:
    „(9) A  Hivatal törvényben meghatározottak szerint – a  reklámhordozók, valamint reklámhordozót tartó
    berendezések elhelyezésével összefüggő településkép-védelem körében – közreműködik az országos településkép-
    védelmi feladatok ellátásában, e feladatkörében vezeti az országos reklámkatasztert.”

### 20. Az információs önrendelkezési jogról és az információszabadságról szóló

### 2011. évi CXII. törvény módosítása

**63. §** Az információs önrendelkezési jogról és az információszabadságról szóló 2011. évi CXII. törvény 48. § (1) bekezdése
    helyébe a következő rendelkezés lép:
    „(1) Az  elnökhelyettes a  kormányzati igazgatásról szóló 2018. évi CXXV. törvény 1.  melléklet I.  pontjában foglalt
    Illetménytábla szerinti, a  helyettes államtitkárra vonatkozó illetményre jogosult, amelynek összegét a  Hatóság
    elnöke állapítja meg.”

### 21. A korhatár előtti öregségi nyugdíjak megszüntetéséről, a korhatár előtti ellátásról és a szolgálati

### járandóságról szóló 2011. évi CLXVII. törvény módosítása

**64. §** A korhatár előtti öregségi nyugdíjak megszüntetéséről, a korhatár előtti ellátásról és a szolgálati járandóságról szóló
    2011. évi CLXVII. törvény 11/A.  §-ában a „bekezdését” szövegrész helyébe a „bekezdését, valamint a Tny. 83/C.  §-a
    szerinti szüneteltetés alóli kivételekre vonatkozó szabályokat” szöveg lép.

### 22. A Magyarország gazdasági stabilitásáról szóló 2011. évi CXCIV. törvény módosítása

**65. §** A Magyarország gazdasági stabilitásáról szóló 2011. évi CXCIV. törvény a következő 9/A. §-sal egészül ki:
    „9/A.  § (1) Az  állam az  államadósság terheinek csökkentése érdekében, az  állam szabad pénzeszközeinek kezelése
    keretében kölcsönt nyújthat a kormányzati szektorba sorolt egyéb szervezetnek, amennyiben az nem veszélyezteti
    a  11.  § (1)  bekezdése szerinti feladatok ellátását és a  kölcsön felhasználásának átfogó közgazdasági elemzése
    a kölcsön visszafizetése szempontjából megnyugtató eredményre vezet.


```
(2) Az  (1)  bekezdés szerinti kölcsön nyújtására új adósságot keletkeztető ügyletnél az  államháztartásért
felelős miniszter a  9.  § szerinti hozzájárulásának megszerzésére irányuló folyamat keretében tehet javaslatot.
Az  államháztartásért felelős miniszter egyidejűleg az  eredeti kezdeményezés szerinti adósságot keletkeztető
ügyletről is döntést hoz, arra az  esetre, ha a  kormányzati szektorba sorolt egyéb szervezet nem él e  kölcsön
lehetőségével.
(3) Az  államháztartásért felelős miniszter fennálló adósságot keletkeztető ügylet esetén is javaslatot tehet
az (1) bekezdés szerinti kölcsön nyújtására a fennálló adósság kedvezőbb terhek melletti kiváltása érdekében.
(4) Az (1) bekezdés szerinti kölcsön nyújtására olyan pénzügyi feltételekkel kerülhet sor, amelyek biztosítják az állam
számára az annak finanszírozása kapcsán felmerülő terhek megtérülését.
(5) Az  (1)  bekezdés szerinti kölcsön teljesítése során az  állam nevében az  államháztartásért felelős miniszter
az ÁKK Zrt. útján jár el.”
```
**66. §** A Magyarország gazdasági stabilitásáról szóló 2011. évi CXCIV. törvény 10.  § (3)  bekezdése helyébe a  következő
    rendelkezés lép:
    „(3) Nincs szükség a Kormány hozzájárulására az önkormányzat
    a) jogszabályon alapuló, kötelező kezesség-, illetve garanciavállalásához,
    b) naptári éven belül lejáró adósságot keletkeztető ügyletéhez,
    c) olyan adósságot keletkeztető ügylete megkötéséhez, amely
    ca) a központi költségvetésből nyújtott európai uniós vagy más nemzetközi szervezettől az  önkormányzat által
    elnyert támogatás előfinanszírozásának biztosítására szolgál,
    cb) az adósságrendezési eljárás során a  hitelezői egyezség megkötéséhez igénybe vett reorganizációs hitelre
    vonatkozik,
    cc) fejlesztési célt szolgál, és nem haladja meg a  fővárosi önkormányzat és megyei jogú város önkormányzata
    esetében a  100 millió forintot, országos nemzetiségi önkormányzat esetében a  20 millió forintot, egyéb
    önkormányzat esetében az adott évi saját bevételeinek 20%-át, de legfeljebb a 10 millió forintot, valamint
    d) olyan kezesség- és garanciavállalásához, amely a b) és a c) pont szerinti, önkormányzat által megkötött, valamint
    az  önkormányzati többségi tulajdonban álló gazdasági társaság által a  naptári éven belül keletkeztetett és lejáró
    futamidejű adósságot keletkeztető ügylethez kapcsolódik.”
**67. §** A Magyarország gazdasági stabilitásáról szóló 2011. évi CXCIV. törvény 10/C.  § (1)  bekezdése helyébe a  következő
    rendelkezés lép:
    „(1) Az  önkormányzat az  Áht. 23.  §-a szerinti költségvetési rendelet, illetve az  Áht. 29/A.  §-a szerinti kitekintő
    határozat elfogadását követően nyújtja be a  Kormány hozzájárulása iránti kérelmét az  adósságot keletkeztető
    ügylethez.”
**68. §** A Magyarország gazdasági stabilitásáról szóló 2011. évi CXCIV. törvény 10/E. §-a a következő (4) bekezdéssel egészül ki:
    „(4) A  Kormány a  (2) és (3)  bekezdés szerinti hozzájárulását megtagadhatja, ha az  ügylet nem kötelező
    önkormányzati feladat ellátásához szükséges kapacitás létrehozásához kapcsolódik, vagy ha a  kormányzati
    szektorba sorolt egyéb szervezetnek nem minősülő, 100%-os önkormányzati tulajdonban álló gazdasági társaság és
    az  ilyen gazdasági társaság 100%-os tulajdonában álló gazdasági társaság a  fejlesztési célt adósságot keletkeztető
    ügylet megkötése nélkül is képes megvalósítani, vagy ha a fejlesztés megvalósításának ütemezése pénzügyileg nem
    kellően előkészített, megalapozott, valamint a  fejlesztés révén létrehozandó kapacitás jövőbeli működtetése nem
    kellően alátámasztott.”
**69. §** A Magyarország gazdasági stabilitásáról szóló 2011. évi CXCIV. törvény 13.  § (4)  bekezdése a  következő f )  ponttal
    egészül ki:
    [Az (1) bekezdésben meghatározott feladatokon túl az ÁKK Zrt.]
    „f ) az államháztartásért felelős miniszter döntése alapján ellátja a  9/A.  § szerint az  állam által a  kormányzati
    szektorba sorolt egyéb szervezetnek nyújtott kölcsön teljesítésével kapcsolatos feladatokat.”


**70. §** A Magyarország gazdasági stabilitásáról szóló 2011. évi CXCIV. törvény 14.  § (2) és (2a)  bekezdése helyébe
    a következő rendelkezések lépnek:
    „(2) Az  államadósság-kezeléssel kapcsolatos polgári jogi jogviszonyban az  államot az  államháztartásért felelős
    miniszter képviseli, azzal, hogy
    a) a belföldön, nyomdai úton előállított értékpapírként kibocsátásra kerülő állampapíron a  kibocsátó állam
    képviseletében eljárva az államháztartásért felelős miniszter vagy a miniszterelnök aláírása szerepel,
    b) az államháztartásért felelős miniszter a  képviseleti jogát az  ÁKK Zrt. útján is gyakorolhatja vagy írásban
    az ÁKK Zrt.-re vagy a Kormány más tagjára átruházhatja.
    (2a) A  nemzetközi pénzügyi intézményekkel létrejövő szerződéses jogviszonyokban – ideértve a  magánszektor
    beruházásaihoz kapcsolódó szerződésekkel összefüggő egyetértő nyilatkozat kiadását – az  államot a  nemzetközi
    pénzügyi kapcsolatokért felelős miniszter képviseli, – amelynek során felel a  szerződések előkészítéséért,
    megkötéséért, módosításáért, megszüntetéséért és a szerződésből eredő kötelezettségek teljesítéséért – azzal, hogy
    az államadósság-kezeléssel kapcsolatos polgári jogi jogviszonyok tekintetében a (2) bekezdés alkalmazandó.”
**71. §** A Magyarország gazdasági stabilitásáról szóló 2011. évi CXCIV. törvény a következő 52/A. §-sal egészül ki:
    „52/A.  § Az e  törvénynek a  Magyarország 2024. évi központi költségvetésének megalapozásáról szóló 2023.  évi
    LIII. törvénnyel (a  továbbiakban: Módtv.) megállapított 14.  § (2) és (2a)  bekezdését a  Módtv. hatálybalépését
    megelőzően nemzetközi pénzügyi intézményekkel létrejött szerződéses jogviszonyokban is alkalmazni kell.”
**72. §** A Magyarország gazdasági stabilitásáról szóló 2011. évi CXCIV. törvény 10/E.  § (1)  bekezdés a)  pontjában
    az „ügylet és” szövegrész helyébe az „ügylet, valamint” szöveg lép.

### 23. Az államháztartásról szóló 2011. évi CXCV. törvény módosítása

**73. §** Az államháztartásról szóló 2011. évi CXCV. törvény 6. § (7) bekezdés b) pontja a következő be) alponttal egészül ki:
    (Finanszírozási bevételek és kiadások azok közgazdasági jellege szerint
    kizárólag az államháztartás központi alrendszerében:)
    „be) az állam által a  kormányzati szektorba sorolt egyéb szervezetnek a  Gst. 9/A.  §-a alapján nyújtott kölcsön és
    annak visszatérülése.”
**74. §** (1) Az államháztartásról szóló 2011. évi CXCV. törvény 6/B. § (2) bekezdése helyébe a következő rendelkezés lép:
    „(2) A  fejezetet irányító szervnek címzett hatásköröket – a  (2a)–(2c)  bekezdésben meghatározott kivétellel –
    a fejezetet irányító szerv vezetője gyakorolja.”
(2) Az államháztartásról szóló 2011. évi CXCV. törvény 6/B. §-a a következő (2a)–(2c) bekezdéssel egészül ki:
    „(2a) Az Országos Bírósági Hivatal elnöke a VI. Bíróságok fejezet 2. Kúria és 3. Országos Bírói Tanács címek kivételével
    gyakorolja a (2) bekezdés szerinti fejezetet irányító szerv vezetőjének címzett hatásköröket.
    (2b) A  Kúria elnöke a  VI. Bíróságok fejezet 2. Kúria cím tekintetében gyakorolja a  (2)  bekezdés szerinti fejezetet
    irányító szerv vezetőjének címzett hatásköröket.
    (2c) Az  Országos Bírói Tanács a  VI. Bíróságok fejezet 3. Országos Bírói Tanács cím tekintetében gyakorolja
    a (2) bekezdés szerinti fejezetet irányító szerv vezetőjének címzett hatásköröket.”
**75. §** (1) Az  államháztartásról szóló 2011. évi CXCV. törvény 33.  § (1)–(3)  bekezdése helyébe a  következő rendelkezések
    lépnek:
    „(1) A  fejezetet irányító szerv a  Kormány rendeletében meghatározott esetekben a  költségvetési évben a  fejezeten
    belül új alcímet, jogcímcsoportot és jogcímet hozhat létre. Más esetben a fejezet címrendjének, valamint a címrend
    alá rendezett alcímek, jogcímcsoportok módosítására, kiegészítésére a  Kormány irányítása alá tartozó fejezetek
    esetén a  Kormány, a  Kormány irányítása alá nem tartozó fejezetek esetén az  Országgyűlés egyedi határozatban
    jogosult.
    (1a) Ha az Országgyűlés a központi költségvetésről szóló törvény elfogadását követően olyan központi költségvetési
    szervet alapított, amelynek költségvetési bevételei és költségvetési kiadásai a  központi költségvetésben önálló
    fejezetet alkotnak, a  Kormány irányítása alá tartozó fejezetek esetén a  Kormány, a  nem a  Kormány irányítása
    alá tartozó fejezetek esetén az  Országgyűlés egyedi határozatban jogosult a  fejezetrend ezzel összefüggő
    kiegészítésére, valamint az előirányzat nevének módosítására.


(2) A  központi költségvetésről szóló törvény, valamint e  törvény eltérő rendelkezése hiányában a  központi
költségvetésről szóló törvény által megállapított kiadási előirányzatok közötti előirányzat-átcsoportosításra
a  Kormány irányítása alá tartozó fejezet terhére történő előirányzat-átcsoportosítás esetén a  Kormány, a  nem
a  Kormány irányítása alá tartozó fejezet terhére történő előirányzat-átcsoportosítás esetén az  Országgyűlés egyedi
határozatban jogosult.
(3) A központi költségvetésről szóló törvény eltérő rendelkezése hiányában a nem a Kormány irányítása alá tartozó
fejezet esetében a fejezetet irányító szerv az általa irányított fejezetbe sorolt
a) költségvetési szervek kiadási előirányzatai terhére előirányzat-átcsoportosítást hajthat végre, ha a  költségvetési
szerv kiadási előirányzatain megtakarítás keletkezik vagy az  átcsoportosítás a  közfeladatok változásával,
költségvetési szervek alapításával, átalakításával vagy megszüntetésével kapcsolatban szükséges, vagy
b) fejezeti kezelésű előirányzatok kiadási előirányzatai terhére előirányzat-átcsoportosítást hajthat végre, ha
ba) azokon megtakarítás keletkezik,
bb) az előirányzat-átcsoportosítás a közfeladatok változásával kapcsolatban szükséges,
bc) a fejezeti általános tartalék fejezeten belüli előirányzat-átcsoportosítása előre nem valószínűsíthető és nem
tervezhető költségvetési kiadás teljesítéséhez szükséges,
bd) az az  államháztartás központi alrendszerébe tartozó költségvetési szerv részére költségvetési támogatás
biztosításával kapcsolatban szükséges, vagy
be) elkülönített állami pénzalap és fejezeti kezelésű előirányzat javára feladatátadással kapcsolatban szükséges.”
(2) Az államháztartásról szóló 2011. évi CXCV. törvény 33. § (3a) bekezdése helyébe a következő rendelkezés lép:
„(3a) A  központi költségvetésről szóló törvény eltérő rendelkezése hiányában a  Kormány irányítása alá tartozó
fejezet esetében a  fejezetet irányító szerv az  általa irányított fejezetbe sorolt kiadási előirányzat terhére
– az államháztartásért felelős miniszter a Kormány rendeletében meghatározottak szerint teljesítendő tájékoztatása
mellett – előirányzat-átcsoportosítást hajthat végre. Ha az  előirányzat-átcsoportosítással érintett előirányzaton
megtakarítás keletkezik, vagy az  előirányzat-átcsoportosítás a  közfeladatok változásával kapcsolatban szükséges,
az  előirányzat-átcsoportosítással szemben az  államháztartásért felelős miniszter – az  előirányzat-átcsoportosítás
megalapozatlansága esetén – a  Kormány rendeletében meghatározottak szerint kifogással élhet a  költségvetési
szerv kiadási előirányzatai terhére végrehajtott előirányzat-átcsoportosítás kivételével.”
(3) Az államháztartásról szóló 2011. évi CXCV. törvény 33. §-a a következő (3b) bekezdéssel egészül ki:
„(3b) Az ugyanazon középirányító szerv irányítása alá tartozó költségvetési szervek közötti, a (3) bekezdés a) pontja
szerinti előirányzat-átcsoportosításról a  középirányító szerv jogosult rendelkezni a  fejezetet irányító szerv egyidejű
tájékoztatása mellett. A középirányító szerv általi előirányzat-átcsoportosításról a fejezetet irányító szerv a Kormány
rendeletében meghatározottak szerint tájékoztatja az államháztartásért felelős minisztert.”
(4) Az  államháztartásról szóló 2011. évi CXCV. törvény 33.  § (4)–(4b)  bekezdése helyébe a  következő rendelkezések
lépnek:
„(4) A (3) és (3a) bekezdés alapján
a) fejezeten belüli előirányzat-átcsoportosításra, valamint ha az  előirányzat-átcsoportosítással érintett fejezetek
fejezetet irányító szervének vezetője azonos személy, fejezetek közötti átcsoportosításra a  fejezetet irányító szerv
vezetőjének egyoldalú írásbeli jognyilatkozata, vagy
b) az a)  pont hatálya alá nem tartozó fejezetek közötti előirányzat-átcsoportosításra az  érintett fejezetet irányító
szervek vezetőinek írásbeli megállapodása
alapján kerülhet sor.
(4a) A (3a) bekezdés szerinti előirányzat-átcsoportosítás – a közfeladatok változásával, illetve a közfeladat ellátásának
módjával, annak helyével, vagy a  közfeladatot ellátó személyében bekövetkező változásával, költségvetési szervek
alapításával, átalakításával vagy megszüntetésével, valamint a  költségvetési szervek részére biztosított, a  Kormány
rendeletében meghatározott mérték szerinti költségvetési támogatásokkal kapcsolatos előirányzat-átcsoportosítás
kivételével – nem irányulhat a személyi juttatások költségvetési kiadási előirányzatai növelésére.
(4b) Az  államháztartásért felelős miniszter előzetes hozzájárulására van szükség a  Kormány irányítása alá tartozó
fejezeten belüli, (3a) bekezdés szerinti előirányzat-átcsoportosításhoz, ha az
a) a központi költségvetés előirányzat-módosítási kötelezettség nélkül túlteljesíthető előirányzata, vagy
b) az európai uniós forrásból finanszírozott költségvetési támogatások teljesítésére szolgáló előirányzat
terhére történik.”


**76. §** (1) Az államháztartásról szóló 2011. évi CXCV. törvény 36. § (4) bekezdése helyébe a következő rendelkezés lép:
    „(4) A  Beruházás ösztönzési célelőirányzat előirányzata, az  állami magasépítési beruházások megvalósításáról
    szóló 2018. évi CXXXVIII. törvényben foglaltak, valamint a  20.  § (1)  bekezdése szerinti pénzeszközök terhére vállalt
    kötelezettségek kivételével az  államháztartás központi alrendszerében a  költségvetési évet követő év vagy évek
    kiadási előirányzatai terhére kötelezettség
    a) a társadalombiztosítás pénzügyi alapjai, valamint a  14.  § (3)  bekezdése és a  14.  § (4)  bekezdés c) és d)  pontja
    szerinti fejezetek kiadási előirányzatai esetén törvényben foglaltak szerint,
    b) egyéb esetben
    ba) a személyi juttatások, a  munkaadókat terhelő járulékok és szociális hozzájárulási adó, a  dologi kiadások és
    az ellátottak pénzbeli juttatásainak kiadási előirányzatai terhére azoknak a költségvetési évben jóváhagyott eredeti
    előirányzatának mértékéig,
    bb) az egyéb működési célú kiadások és a felhalmozási kiadások előirányzatai terhére azoknak a költségvetési évben
    jóváhagyott eredeti előirányzatának ötven százalékáig,
    c) a XIII. Honvédelmi Minisztérium fejezet 1–8. címe és az  LI. Honvédelmi Alap fejezet 1–4. címe tekintetében
    a költségvetési évben jóváhagyott eredeti kiadási előirányzat száz százalékáig
    vállalható.”
(2) Az államháztartásról szóló 2011. évi CXCV. törvény 36. § (4b) bekezdése helyébe a következő rendelkezés lép:
    „(4b) A  (4)  bekezdés b) és c)  pontja, valamint a  (4a)  bekezdés szerinti, ötmilliárd forintot elérő vagy azt meghaladó
    értékű kötelezettségvállalás megtételéhez a Kormány előzetes jóváhagyása szükséges.”
**77. §** (1) Az államháztartásról szóló 2011. évi CXCV. törvény 56/B. §-a a következő (1a) és (1b) bekezdéssel egészül ki:
    „(1a) Az  56/C.  § (1)  bekezdése szerinti adatátadás és kifizetés adatkörének egyezőségét és megfelelőségét emberi
    beavatkozás nélküli, gépi úton kell biztosítani.
    (1b) Az  (1a)  bekezdésben meghatározottak érvényesítése érdekében a  kincstár által vezetett nyilvántartások
    összekapcsolhatók, amelynek során biztosítani kell, hogy az  ehhez szükséges adatok összekapcsolása kizárólag
    emberi beavatkozás nélkül, gépi úton valósuljon meg és sem üzemszerű működés, sem rendkívüli esemény során
    ne jöhessen létre olyan összekapcsolt, ember számára értelmezhető adatokat tartalmazó nyilvántartás, amely
    a  kincstár részére egyes feladatainak ellátáshoz meghatározott célokon túlmenően többlethozzáférést biztosítana
    az (1a) bekezdésben meghatározottak érvényesítését nem szolgáló adatokhoz.”
(2) Az államháztartásról szóló 2011. évi CXCV. törvény 56/B. § (2) bekezdése helyébe a következő rendelkezés lép:
    „(2) A  monitoringrendszerben nem, vagy hibásan, vagy hiányosan rögzített támogatási döntés alapján
    az  (1)  bekezdés szerinti támogatás érvényesen nem nyújtható. E  bekezdés alkalmazásában hibásan rögzített
    támogatási döntésnek minősül az  az adatrögzítés, amelynél számítási hiba vagy más hasonló elírás miatti
    kijavításnak van helye.”
(3) Az államháztartásról szóló 2011. évi CXCV. törvény 56/B. §-a a következő (3) és (4) bekezdéssel egészül ki:
    „(3) Ha a támogató vagy a támogató nevében eljáró szervezet az 56/C. § (1) bekezdése szerinti, 2023. január 1-jétől
    rögzítendő támogatási döntéshez kapcsolódó adatátadását nem teljesítette, a  kincstár határozatában a  Kormány
    rendeletében meghatározott mértékű bírságot szab ki.
    (4) A (3) bekezdés szerinti bírság esetében kizárt a közigazgatási szabályszegések szankcióiról szóló törvény szerinti
    figyelmeztetés alkalmazása.”
**78. §** (1) Az államháztartásról szóló 2011. évi CXCV. törvény 56/C. § (1) bekezdés a) pontja helyébe a következő rendelkezés lép:
    (A támogató vagy a támogató nevében eljáró szervezet a monitoringrendszerbe történő adatátadással gondoskodik)
    „a) a támogatási igényhez kapcsolódóan a támogatási igény benyújtója nevére, a támogatás felhasználási helyének
    címére, a  támogatási igény céljára és az  igényelt támogatás mértékére, a  pályázati úton biztosított támogatás
    esetében a pályázati kiírás tárgyára,”
    (vonatkozó adatoknak az e célra rendszeresített honlapon való közzétételéről.)
(2) Az államháztartásról szóló 2011. évi CXCV. törvény 56/C. § (3) bekezdése helyébe a következő rendelkezés lép:
    „(3) A  monitoringrendszerben kezelt adatok a  támogatási döntés naptári évének utolsó napjától számított tíz év
    elteltével törölhetők.”
(3) Az államháztartásról szóló 2011. évi CXCV. törvény 56/C. § a következő (5) bekezdéssel egészül ki:
    „(5) A  monitoringrendszerben nyilvántartott adatok hitelességének szavatolása az  adatszolgáltatásra kötelezett
    támogató vagy a támogató nevében eljáró szervezet felelősségi körébe tartozik.”


**79. §** Az államháztartásról szóló 2011. évi CXCV. törvény 60/A. §-a a következő (2a) bekezdéssel egészül ki:
    „(2a) Ha a  visszafizetendő támogatás együttes összege vagy a  fizetendő kamatok együttes összege az  ezer
    forintot nem éri el, azt nem kell megfizetni. A kincstár a pótlólagosan megállapított ezer forint alatti támogatást és
    az  ezer forint alatti kamatot nem utalja át. Ugyanezt a  szabályt kell alkalmazni a  visszafizetendő támogatás és
    a kamat teljesítésének kincstári ellenőrzése során feltárt eltérésekre is.”
**80. §** (1) Az államháztartásról szóló 2011. évi CXCV. törvény 79. § (2) bekezdése helyébe a következő rendelkezés lép:
    „(2) A kincstárban fizetési számlát kötelesek vezetni
    a) a térségi fejlesztési tanácsok és azok költségvetési szervként működő munkaszervezetei,
    b) a vármegyei önkormányzatok és a vármegyei önkormányzatok önkormányzati hivatalai,
    c) a Nemzeti Média- és Hírközlési Hatóság, valamint a Nemzeti Média- és Hírközlési Hatóság Médiatanácsa,
    d) a Médiaszolgáltatás-támogató és Vagyonkezelő Alap,
    e) az MNV Zrt.,
    f ) a Diákhitel Központ Zártkörűen Működő Részvénytársaság,
    g) a Maradványvagyon-hasznosító Zártkörűen Működő Részvénytársaság (a továbbiakban: MVH),
    h) az Országgyűlés által, a Kormány által és a vármegyei önkormányzat által alapított közalapítványok,
    i) az olyan nonprofit gazdasági társaságok, amelyekben az  állam legalább az  Nvt. szerinti többségi befolyással
    rendelkezik,
    j) a 6/B.  § (3)  bekezdése szerinti, jogszabály által kijelölt, a  hitelintézetekről és a  pénzügyi vállalkozásokról szóló
    törvény szerint hitelintézetnek nem minősülő nem költségvetési szervi formában működő kezelő szerv, ide nem
    értve a  Nemzeti Útdíjfizetési Szolgáltató Zártkörűen Működő Részvénytársaság tulajdonosi joggyakorlásával
    kapcsolatos kiadások alcím kezelő szerveként kijelölt gazdasági társaságot
    [az a)–j) pont a továbbiakban együtt: kincstári körön kívüli számlatulajdonosok].”
(2) Az államháztartásról szóló 2011. évi CXCV. törvény 79. § (2) bekezdése a következő k) ponttal egészül ki:
    [A kincstárban fizetési számlát kötelesek vezetni]
    „k) Nemzeti Útdíjfizetési Szolgáltató Zártkörűen Működő Részvénytársaság
    [az a)–k) pont a továbbiakban együtt: kincstári körön kívüli számlatulajdonosok].”
(3) Az államháztartásról szóló 2011. évi CXCV. törvény 79. § (3) bekezdése helyébe a következő rendelkezés lép:
    „(3) A  kincstári körön kívüli számlatulajdonosok – a  Médiaszolgáltatás-támogató és Vagyonkezelő Alap, valamint
    a (2a) bekezdés szerinti felmentéssel rendelkező kincstári körön kívüli számlatulajdonos kivételével – hitelintézetnél
    forintban vezetett fizetési számlával – az  általuk foglalkoztatott személyek lakásépítésének, lakásvásárlásának
    munkáltatói támogatására szolgáló számla kivételével –, valamint – a  (2a)  bekezdés szerinti felmentés ez  irányú
    rendelkezésének hiányában – értékpapírszámlával nem rendelkezhetnek, értékpapírt nem vásárolhatnak.”
(4) Az államháztartásról szóló 2011. évi CXCV. törvény 79. § (4a) bekezdése a következő g) ponttal egészül ki:
    (A kincstár fizetési számlát vezet)
    „g) az államnak az  Nvt. szerinti többségi befolyása alatt álló, kincstári körön kívüli számlatulajdonosnak nem
    minősülő gazdasági társaság megbízása esetén a gazdasági társaság számára.”
**81. §** Az államháztartásról szóló 2011. évi CXCV. törvény 83. §-a következő (6b) bekezdéssel egészül ki:
    „(6b) Ha a  helyi önkormányzatnak a  kincstárral szemben a  nettó finanszírozásból adódóan tartozása áll fenn,
    a  tartozásnak megfelelő összeget a  kincstár beszámítja a  14.  § (3)  bekezdésébe tartozó fejezetből a  helyi
    önkormányzatnak kifizetendő támogatásokból a  központi költségvetés „Önkormányzatok rendkívüli támogatása”,
    a „Vis maior támogatás” jogcím, valamint a Kormány rendeletében meghatározott jogcímek kivételével.”
**82. §** Az államháztartásról szóló 2011. évi CXCV. törvény 106/C. §-a helyébe a következő rendelkezés lép:
    „106/C.  § (1) A  lakáscélú állami támogatást nyújtó hitelintézet a  támogatási szerződés megkötésének,
    módosításának, illetve megszűnésének időpontjától számított harminc napon belül továbbítja a  támogatott
    személy, – ha a  támogatás megállapításának a  támogatottnak más személlyel való együttköltözése a  feltétele –
    az együttköltöző személy, valamint a nem támogatott hiteladós
    a) természetes személyazonosító adatait,
    b) állampolgárságára, illetve magyarországi jogállására vonatkozó adatot,
    c) lakóhelyét,
    d) személyi azonosítóját,
    e) adóazonosító jelét,


```
f ) a lakáscélú állami támogatás igénybevételére vonatkozó alábbi információkat:
fa) a támogatási kérelem benyújtásának napját,
fb) az igénylő által korábban igénybe vett támogatás visszafizetésének tényét és időpontját,
fc) a támogatási szerződés, illetve kamattámogatott kölcsön esetén a  kölcsönszerződés megkötésének napját,
valamint azonosító számát,
fd) az igénybe vett támogatás típusát, összegét, illetve kamattámogatott kölcsön esetén a  kamattámogatással
érintett kölcsön összegét,
fe) a gyermekvállalási kötelezettség, a bentlakási kötelezettség, valamint a kamattámogatás lejáratának napját,
ff ) a támogatott lakás természetbeni címét, ingatlan-nyilvántartásban rögzített helyrajzi számát, lakás alapterületét,
valamint – meghatározott támogatástípusoknál – energetikai besorolását, és
g) a csekély összegű (de minimis) támogatásokra irányadó feltételek teljesítésére vonatkozó nyilatkozatában foglalt
adatokat
a kincstár részére.
(2) A  kincstár a  lakáscélú állami támogatást nyújtó hitelintézet által továbbított (1)  bekezdés szerinti adatokról
nyilvántartást vezet.
(3) A  hitelintézet, a  kincstár, a  lakáscélú állami támogatások ügyében eljáró szerv, valamint a  lakáscélú állami
támogatásokért felelős miniszter a  lakáscélú állami támogatás szabályszerű igénybevételének és felhasználásának
ellenőrzése céljából a kincstár által vezetett (2) bekezdés szerinti nyilvántartásból közvetlenül kérdezhet le adatokat.
(4) A  hitelintézet – az  55.  §-ban foglaltaktól eltérően – az  (1)  bekezdés szerinti adatokat, valamint az  (1)  bekezdés
szerinti adatok igazolására benyújtott iratokat vagy bemutatott iratokról készített másolatokat a  lakáscélú állami
támogatás szabályszerű igénybevételének és felhasználásának ellenőrzése céljából
a) vissza nem térítendő támogatás esetén a támogatás visszafizetését biztosító jelzálogjog, valamint az elidegenítési
és a terhelési tilalom törlésének napját,
b) állami kamattámogatással érintett kölcsön esetén a  kamattámogatás lejáratának vagy a  kamattámogatás és
kamatai visszafizetésének napját
követő naptári év utolsó napjáig kezeli.
(5) A  kincstár, a  lakáscélú állami támogatások ügyében eljáró szerv, valamint a  lakáscélú állami támogatásokért
felelős miniszter – az 55. §-ban foglaltaktól eltérően –
a) az (1)  bekezdés szerinti adatokat a  támogatási szerződés megkötésének napjától számított 50. naptári év utolsó
napjáig,
b) az (1)  bekezdés szerinti adatok igazolására benyújtott iratokat vagy bemutatott iratokról készített másolatokat
a lakáscélú állami támogatás szabályszerű igénybevételének és felhasználásának ellenőrzése céljából
ba) vissza nem térítendő támogatás esetén a  támogatás visszafizetését biztosító jelzálogjog, valamint
az elidegenítési és a terhelési tilalom törlésének napját,
bb) állami kamattámogatással érintett kölcsön esetén a  kamattámogatás lejáratának vagy a  kamattámogatás és
kamatai visszafizetésének napját
követő naptári év utolsó napjáig kezeli.
(6) Az  állami adóhatóság a  lakáscélú állami támogatások megállapítása és ellenőrzése céljából a  lakáscélú
állami támogatások ügyében eljáró szerv, illetve a  kincstár részére teljesített adatszolgáltatása keretében
törvényben meghatározott személyes adatok mellett feltünteti a  lakáscélú állami támogatásban részesülő
személy adóazonosító jelét is. A  lakáscélú állami támogatások ügyében eljáró szerv, illetve a  kincstár
a  jogosulatlan támogatások igénybe vevőiről adóazonosító jel feltüntetésével tájékoztatja az  állami adóhatóságot,
ha a jogosulatlanul igénybe vett támogatás visszakövetelésére vagy behajtására az állami adóhatóság jogosult.”
```
**83. §** Az államháztartásról szóló 2011. évi CXCV. törvény 109. § (1) bekezdése a következő 41. ponttal egészül ki:
    (Felhatalmazást kap a Kormány arra, hogy rendeletben állapítsa meg)
    „41. a költségvetési támogatások és a  költségvetési támogatásnak nem minősülő csekély összegű támogatások
    kincstári monitoringrendszerbe történő adatai átadásának elmulasztása miatti bírság megállapításának szabályait,”


**84. §** Az államháztartásról szóló 2011. évi CXCV. törvény 111. §-a a következő (3d) és (3e) bekezdéssel egészül ki:
    „(3d) E  törvénynek a  Magyarország 2024. évi központi költségvetésének megalapozásáról szóló 2023.  évi
    LIII.  törvénnyel (a  továbbiakban: Módtv3.) megállapított 79.  § (2)  bekezdés j)  pontja szerinti kincstári
    számlavezetésre kötelezett jogszabály által kijelölt, nem költségvetési szervi formában működő kezelő szerv
    2023. október 1-jéig köteles a  kincstárban fizetési számlát nyitni és e  számlára a  nem a  kincstárnál vezetett fizetési
    számláján lévő összegeket 2023. október 15-éig átutalni.
    (3e) Azon kincstári körön kívüli számlatulajdonosok, amelyek a  Módtv3.-mal megállapított 79.  § (3)  bekezdése
    értelmében értékpapírszámlával nem rendelkezhetnek, a Módtv3. hatálybalépésekor meglévő értékpapírszámláikat
    az azon található értékpapír lejártáig fenntarthatják.”
**85. §** Az államháztartásról szóló 2011. évi CXCV. törvény 111. §-a a következő (39) bekezdéssel egészül ki:
    „(39) Az  56/B.  § (3)  bekezdése szerinti bírság megállapítása a  2023. január 1. és 2023. augusztus 31-e között
    rögzítendő támogatási döntések tekintetében nem alkalmazható, amennyiben a  támogató vagy a  támogató
    nevében eljáró szervezet a kapcsolódó adatátadásnak 2023. augusztus 31-éig eleget tett.”
**86. §** Az államháztartásról szóló 2011. évi CXCV. törvény 73. alcíme a következő 111/N. §-sal egészül ki:
    „111/N. § E törvénynek a Módtv3.-mal megállapított 106/C. §-át a Módtv3. hatálybalépését megelőzően megkötött
    támogatási szerződések esetén is alkalmazni kell.”
**87. §** Az államháztartásról szóló 2011. évi CXCV. törvény
    1. 1. § 11. pontjában az „az Eötvös Loránd Kutatási” szövegrész helyébe az „a Magyar Kutatási” szöveg,
    2. 30. § (1) bekezdésében a „tartósan érvényesülő” szövegrész helyébe a „beépülő jelleggel érvényesülő” szöveg,
    3. 33.  § (1)  bekezdésében a  „kiegészítésére” szövegrész helyébe a  „kiegészítésére, valamint az  előirányzat
       nevének módosítására” szöveg,
    4. 41.  § (4)  bekezdésében a „költségvetési szerv” szövegrész helyébe a „költségvetési szerv – a  Magyarország
       külképviseleti költségvetési szerve fizetési számlájához és a  készpénz-helyettesítő fizetési eszközhöz
       a Kormány rendeletében meghatározottak szerint kapcsolódó likviditási keret vagy hitelkártya kivételével –”
       szöveg,
    5. 60/B. §-ában a „négy” szövegrészek helyébe a „két” szöveg,
    6. 90.  § (5)  bekezdés a)  pontjában az  „a 33.  § (1) és (2)  bekezdésében” szövegrész helyébe az  „a 33.  §
       (1)–(2) bekezdésében” szöveg,
    7. 95.  § (2)  bekezdésében az  „a nemzetközi pénzügyi kapcsolatokért felelős miniszter” szövegrész helyébe
       az „az államháztartásért felelős miniszter” szöveg,
    8. 106/D. § (3) bekezdésében az „az Eötvös Loránd Kutatási” szövegrész helyébe az „a Magyar Kutatási” szöveg, és
    9. 109.  § (1)  bekezdés 9.  pontjában az  „az előirányzatok átcsoportosításának módját,” szövegrész helyébe
       az  „az előirányzatok átcsoportosításának módját, az  előirányzatok átcsoportosítással kapcsolatban
       az  államháztartásért felelős miniszter részére szóló tájékoztatásra, és az  általa tehető kifogással kapcsolatos
       részletes szabályokat,” szöveg
    lép.
**88. §** Az államháztartásról szóló 2011. évi CXCV. törvény 109. § (1) bekezdés 16. pontjában a „visszatérítésének szabályait,”
    szövegrész helyébe a „visszatérítésének szabályait, továbbá a 83. § (6b) bekezdése szerinti jogcímeket,” szöveg lép.
**89. §** (1) Hatályát veszti az államháztartásról szóló 2011. évi CXCV. törvény
    1. 33. § (5) bekezdése, és
    2. 109. § (9) bekezdése.
(2) Hatályát veszti az  államháztartásról szóló 2011. évi CXCV. törvény 33.  § (1)  bekezdésében az  „és az  állami
    magasépítési beruházások megvalósításáról szóló 2018. évi CXXXVIII. törvényben” szövegrész.


### 24. A szabálysértésekről, a szabálysértési eljárásról és a szabálysértési nyilvántartási rendszerről szóló

### 2012. évi II. törvény módosítása

**90. §** A szabálysértésekről, a  szabálysértési eljárásról és a  szabálysértési nyilvántartási rendszerről szóló 2012. évi
    II. törvény 11. § (1) bekezdése helyébe a következő rendelkezés lép:
    „(1) A  pénzbírság legalacsonyabb összege – e  törvény eltérő rendelkezése hiányában – hatezerötszáz forint,
    legmagasabb összege kettőszázezer forint, szabálysértési elzárással is büntethető szabálysértések esetén
    négyszázezer forint.”
**91. §** A szabálysértésekről, a  szabálysértési eljárásról és a  szabálysértési nyilvántartási rendszerről szóló 2012. évi
    II. törvény 27. § (2) bekezdés b) és c) pontja helyébe a következő rendelkezések lépnek:
    (Fiatalkorú esetén)
    „b) a pénzbírság legmagasabb összege hatvanötezer forint, szabálysértési elzárással is büntethető szabálysértések
    esetén százharmincezer forint,
    c) a helyszíni bírság legmagasabb összege harminckettőezer-ötszáz forint.”
**92. §** (1) A  szabálysértésekről, a  szabálysértési eljárásról és a  szabálysértési nyilvántartási rendszerről szóló 2012. évi
    II. törvény 99. § (2) bekezdése helyébe a következő rendelkezés lép:
    „(2) A  helyszíni bírság összege – a  (2a)  bekezdés kivételével – hatezerötszáz forinttól hatvanötezer forintig,
    hat hónapon belül újabb szabálysértés elkövetése esetén kilencvenezer forintig terjedhet.”
(2) A  szabálysértésekről, a  szabálysértési eljárásról és a  szabálysértési nyilvántartási rendszerről szóló 2012. évi
    II. törvény 99. § (9) bekezdése helyébe a következő rendelkezés lép:
    „(9) Ha kötelező mértékű helyszíni bírsággal sújtandó szabálysértés és más szabálysértés egyidejű elbírálására
    kerül sor, a  kiszabható helyszíni bírság nem lehet kevesebb, mint a  kötelező mértékű helyszíni bírság, de az  nem
    haladhatja meg az hatvanötezer forintot, ismételt elkövetés esetén a kilencvenezer forintot.”
**93. §** A szabálysértésekről, a  szabálysértési eljárásról és a  szabálysértési nyilvántartási rendszerről szóló 2012. évi
    II. törvény
    1. 11. § (2) bekezdésében a „kettőszáz forint” szövegrész helyébe „háromszáz forint” szöveg,
    2. 12.  § (1)  bekezdésében az „ötezer forintonként” szövegrész helyébe „hatezerötszáz forintonként” szöveg és
       az „ötezerrel” szövegrész helyébe „hatezerötszázzal” szöveg,
    3. 99.  § (2a)  bekezdés b)  pontjában az  „ötezer forinttól százötvenezer forintig” szövegrész helyébe
       a „hatezerötszáz forinttól kettőszázezer forintig” szöveg,
    4. 142. § (3) bekezdésében az „ötezer forintonként” szövegrész helyébe a „hatezerötszáz forintonként” szöveg és
       az „ötezerrel” szövegrész helyébe „hatezerötszázzal” szöveg, és
    5. 142. § (6) bekezdésében a „nyolcszáz forintnak” szövegrész helyébe az „ezer forintnak” szöveg
    lép.

### 25. Az Országgyűlésről szóló 2012. évi XXXVI. törvény módosítása

**94. §** Az Országgyűlésről szóló 2012. évi XXXVI. törvény 111. §-a a következő (3a) bekezdéssel egészül ki:
    „(3a) A  képviselő az  Országgyűlés Hivatalán keresztül térítésmentesen jogosult a  saját, valamint a  (3)  bekezdés
    szerinti személyek tevékenységének ellátásához szükséges felszerelésre és eszközökre.”

### 26. A Büntető Törvénykönyvről szóló 2012. évi C. törvény módosítása

**95. §** A Büntető Törvénykönyvről szóló 2012. évi C. törvény
    1. 50.  § (3)  bekezdésében az „ezer” szövegrész helyébe az „ezerháromszáz”, az „ötszázezer” szövegrész helyébe
       a „hatszázötvenezer” szöveg, és
    2. 113.  § (2)  bekezdésében az „ötszáz” szövegrész helyébe a „hatszázötven”, az „ötvenezer” szövegrész helyébe
       a „hatvanötezer” szöveg
    lép.


### 27. A honvédek jogállásáról szóló 2012. évi CCV. törvény módosítása

**96. §** A honvédek jogállásáról szóló 2012. évi CCV. törvény a 8. §-át követően a következő 7/A. alcímmel egészül ki:

### „7/A. Az elektronikus formában kiadott összesített adóigazolás és a társadalombiztosítási

### nyilvántartás adatairól szóló igazolás kézbesítése

```
8/A. § (1) Az  állomány tagja köteles az  elektronikus formában kiadott összesített adóigazolás és
a  társadalombiztosítási nyilvántartás adatairól szóló igazolás kézhezvétele érdekében a  honvédelmi miniszter által
vezetett minisztérium központi pénzügyi és számviteli feladatokat ellátó szervezete által üzemeltetett elektronikus
ügyintézési felületen (a  továbbiakban: Ügyfélszolgálati Rendszer) biztosított, jóváhagyott elektronikus azonosítási
szolgáltatással és az ehhez tartozó biztonságos kézbesítési szolgáltatásra alkalmas tárhellyel rendelkezni.
(2) A  8.  § (4)  bekezdésétől eltérően, ha az  Ügyfélszolgálati Rendszer azt igazolja vissza, hogy az  elektronikus
formában kiadott összesített adóigazolást és a társadalombiztosítási nyilvántartás adatairól szóló igazolást a címzett
kétszeri értesítés ellenére sem vette át, az  elektronikus dokumentumot kézbesítettnek kell tekinteni a  második
értesítés időpontját követő ötödik munkanapon.”
```
**97. §** A honvédek jogállásáról szóló 2012. évi CCV. törvény
    1. 191.  § (2)  bekezdésében az „a 28.  § (7)  bekezdése” szövegrész helyébe az „a 8/A.  §, a  28.  § (7)  bekezdése”
       szöveg, és
    2. 233.  § (2)  bekezdésében az „a 33.  § (3)  bekezdése” szövegrész helyébe az „a 8/A.  §, a  33.  § (3)  bekezdése”
       szöveg
    lép.
**98. §** Hatályát veszti a honvédek jogállásáról szóló 2012. évi CCV. törvény 48. § (3) bekezdése.

### 28. Az üvegházhatású gázok közösségi kereskedelmi rendszerében és az erőfeszítés-megosztási

### határozat végrehajtásában történő részvételről szóló 2012. évi CCXVII. törvény módosítása

**99. §** Az üvegházhatású gázok közösségi kereskedelmi rendszerében és az  erőfeszítés-megosztási határozat
    végrehajtásában történő részvételről szóló 2012. évi CCXVII. törvény 26. §-a helyébe a következő rendelkezés lép:
    „26.  § A miniszter az  ÜHG-egységek állam általi, árverés útján történő értékesítéséből származó – az  Európai
    Unió közös költségvetését az  ÜHG-egységek értékesítésére tekintettel megillető saját forrás nagyságát
    meghaladó részéből – a  2003/87/EK európai parlamenti és tanácsi irányelv 3d.  cikk (4)  bekezdésében és a  10.  cikk
    (3)  bekezdésében meghatározott céloknak megfelelő, a  célhoz kötött felhasználásra vonatkozóan ott előírt
    minimális mértéket elérő részének felhasználásáról a  Kormány által meghatározott prioritások alapján, az  Energia-
    és klímapolitikai modernizációs rendszer előirányzat keretében, a  fejezeti kezelésű előirányzatok felhasználásának
    szabályairól szóló miniszteri rendelet szerint gondoskodik.”

### 29. A behozott kőolaj és kőolajtermékek biztonsági készletezéséről szóló

### 2013. évi XXIII. törvény módosítása

**100. §** A behozott kőolaj és kőolajtermékek biztonsági készletezéséről szóló 2013. évi XXIII. törvény 12. §-ában a „jelentés”
    szövegrész helyébe a  „jelentés és az  egyes folyékony tüzelő- és fűtőanyagok kéntartalmáról szóló miniszteri
    rendeletben meghatározott, a  miniszteri rendelet hatálya alá tartozó termékek kéntartalmának megállapított
    alakulásáról szóló jelentés” szöveg lép.

### 30. Az autópályák, autóutak és főutak használatáért fizetendő, megtett úttal arányos díjról szóló

### 2013. évi LXVII. törvény módosítása

**101. §** (1) Az autópályák, autóutak és főutak használatáért fizetendő, megtett úttal arányos díjról szóló 2013. évi LXVII. törvény
    2. § 13. pontja helyébe a következő rendelkezés lép:
    (E törvény alkalmazásában)
    „13. külsőköltségdíj: az  útdíjnak a  közúti közlekedésnek tulajdonítható levegőszennyezéssel, zajártalommal, és
    szén-dioxid-kibocsátással összefüggésben a felmerülő költségek megtérülése érdekében megállapított díjeleme;”


(2) Az autópályák, autóutak és főutak használatáért fizetendő, megtett úttal arányos díjról szóló 2013. évi LXVII. törvény

2. § 18. pontja helyébe a következő rendelkezés lép:
(E törvény alkalmazásában)
„18. útdíj: valamely járműre a  megtett távolság és a  jármű típusa alapján az  útdíjköteles elemi útszakasz
használatáért fizetendő, általános forgalmi adót is magában foglaló, az  útdíjszedő által kivetett díj, amelynek
megfizetése jogosultságot biztosít a jármű számára az útdíjköteles elemi útszakasz használatához, és amely magába
foglalja az infrastruktúradíjat és a külsőköltségdíjat. A szerződött díjfizető által az egyenlegére előre megfizetett, de
az útdíjszedő által nem kivetett összeg nem minősül útdíjnak;”
(3) Az autópályák, autóutak és főutak használatáért fizetendő, megtett úttal arányos díjról szóló 2013. évi LXVII. törvény
2. § 21. pontja helyébe a következő rendelkezés lép:
(E törvény alkalmazásában)
„21. útdíjköteles gépjármű: a  nehéz tehergépjármű, és a  lakóautó, valamint az  ilyen gépjárműből és az  általa
vontatott pótkocsiból, félpótkocsiból álló járműszerelvény;”
(4) Az autópályák, autóutak és főutak használatáért fizetendő, megtett úttal arányos díjról szóló 2013. évi LXVII. törvény
2. §-a a következő 42–72. ponttal egészül ki:
(E törvény alkalmazásában)
„42. nehézgépjármű: olyan gépjármű, amelynek műszakilag megengedett legnagyobb össztömege meghaladja
a 3,5 tonnát;
43. nehéz tehergépjármű: árufuvarozásra szánt nehézgépjármű, ideértve a  közúti közlekedés szabályairól szóló
miniszteri rendelet szerinti vontatót és nyerges vontatót is, ha e  törvény alkalmazásában nehézgépjárműnek
minősül;
44. autóbusz: a  közúti közlekedés szabályairól szóló miniszteri rendelet szerinti autóbusz, ha e  törvény
alkalmazásában nehézgépjárműnek minősül;
45. pótkocsi: a közúti közlekedés szabályairól szóló miniszteri rendelet szerinti pótkocsi;
46. félpótkocsi: a közúti közlekedés szabályairól szóló miniszteri rendelet szerinti félpótkocsi;
47. járműszerelvény: a közúti közlekedés szabályairól szóló miniszteri rendelet szerinti járműszerelvény;
48. lakóautó: szálláshelyet magában foglaló nehézgépjármű, amely a  következőket tartalmazza: ülések és asztal,
különálló vagy az ülésekből átalakítható alvóhely, főzőalkalmatosság és tárolóhely;
49. transzeurópai közúthálózat: az  1315/2013/EU európai parlamenti és tanácsi rendelet II. fejezet 3. szakaszában
meghatározott közúti közlekedési infrastruktúra, az  említett rendelet I.  mellékletében szereplő térképeken
ábrázoltak szerint;
50. transzeurópai közlekedési törzshálózat: az  1315/2013/EU rendelet III. fejezetével összhangban meghatározott
közlekedési infrastruktúra;
51. építési költségek: az  építkezéshez kapcsolódó költségek, beleértve az  új infrastruktúra vagy új infrastrukturális
fejlesztések (a  jelentős strukturális javításokat is beleértve), a  2013. július 1. előtt legfeljebb 30 évvel befejezett
infrastruktúra vagy infrastrukturális fejlesztések (a  jelentős strukturális javításokat is beleértve), valamint a  30 évet
meghaladó tervezési élettartamú, 1983. július 1. előtt befejezett infrastruktúra vagy infrastrukturális fejlesztések
finanszírozási költségeit is. Az  építési költségek figyelembe veendő aránya nem haladhatja meg az  infrastruktúra
alkotórészei tervezési élettartamának fennálló idejéből – a  2013. július 1-én – még hátralévő rész arányát.
Az  infrastruktúra vagy az  infrastrukturális fejlesztés költségei magukban foglalhatnak bármely egyedi, a  zajártalom
csökkentésére, innovatív technológiák bevezetésére vagy a  közúti közlekedésbiztonság javítására irányuló
kiadást és az  infrastruktúra üzemeltetője által teljesített olyan tényleges kifizetéseket, amelyek objektív környezeti
elemekhez kapcsolódnak, így például a talajszennyezés elleni védekezést szolgálják;
52. finanszírozási költségek: kölcsönök kamata és a részvényesek általi bármely tőkefinanszírozás hozama;
53. jelentős strukturális javítások: strukturális javítások, azon javítások kivételével, amelyek már nem járnak
előnyökkel a közúthasználók számára, különösen ha a javítási munkálatok helyett további útfelszínjavító vagy egyéb
építési munkálatokat végeznek;
54. autópálya: olyan közút, amelyet kifejezetten a  gépjármű-közlekedés céljára terveztek és építettek, nem
szolgálja ki az út menti ingatlanokat, és eleget tesz a következő kritériumoknak:
a) egyes pontokat vagy ideiglenes eseteket kivéve mindkét forgalmi irányban elkülönített úttesttel rendelkezik,
amelyeket a közlekedés céljára nem szolgáló sáv, vagy kivételes esetben más eszköz választ el egymástól,
b) szintben nem keresztez közutat, vasúti vagy villamosvágányt, kerékpárutat vagy gyalogutat, és
c) kifejezetten autópályaként van megjelölve;


55. a közlekedésnek tulajdonítható levegőszennyezés költsége: valamely jármű üzemeltetése során a  lebegő
részecskék, valamint az  ózonprekurzorok, így például a  NOX és az  illékony szerves vegyületek levegőbe történő
kibocsátásával okozott emberi egészségkárosodás és környezeti kár költsége;
56. a közlekedésnek tulajdonítható zajártalom költsége: a  járművek által kibocsátott vagy a  járművek és az  útfelület
kölcsönhatása következtében keletkező zajjal okozott emberi egészségkárosodás és környezeti kár költsége;
57. a közlekedésnek tulajdonítható szén-dioxid-kibocsátás költsége: a  jármű üzemeltetése során történő széndioxid-
kibocsátással okozott kár költsége;
58. könnyűgépjármű: olyan jármű, amelynek műszakilag megengedett legnagyobb össztömege legfeljebb 3,5 tonna;
59. személygépkocsi: olyan könnyűgépjármű, amelyben – a vezető ülését is beleértve – legfeljebb 9 állandó ülőhely van;
60. könnyű haszongépjármű: áruszállításra szánt könnyűgépjármű;
61. nehézgépjármű szén-dioxid-kibocsátása: a  nehézgépjárműnek az  (EU) 2017/2400 bizottsági rendelet
IV.  melléklete II. részében meghatározott ügyfél-információs dokumentuma 2.3.  pontjában megadott fajlagos
CO2-kibocsátása;
62. kibocsátásmentes jármű:
a) az (EU) 2019/1242 európai parlamenti és tanácsi rendelet 3.  cikkének 11.  pontjában meghatározott
„kibocsátásmentes nehézgépjármű”; vagy
b) bármely, belső égésű motor nélküli személygépkocsi vagy könnyű haszongépjármű;
63. alacsony kibocsátású nehézgépjármű:
a) az (EU) 2019/1242 rendelet 3. cikkének 12. pontjában meghatározott „alacsony kibocsátású nehézgépjármű”, vagy
b) a kibocsátásmentes járműtől eltérő, az  említett rendelet 2.  cikk (1)  bekezdés a)–d)  pontjának hatálya alá nem
tartozó olyan nehézgépjármű, amelynek a szén-dioxid-kibocsátása alacsonyabb, mint a járműcsoportja széndioxid-
referenciakibocsátásának az 50%-a;
64. nehézgépjármű-típus: az  a  kategória, amelybe a  nehézgépjármű a  tengelyszáma, mérete, illetve tömege vagy
bármely más, útkárosodásra vonatkozó járműosztályozási tényező alapján tartozik, feltéve, hogy az  alkalmazott
osztályozási rendszer olyan járműjellemzőkön alapul, amelyek vagy szerepelnek a  járműdokumentációban, vagy
pedig láthatóak;
65. járműalcsoport: az (EU) 2019/1242 rendelet 3. cikkének 8. pontjában meghatározott járműalcsoport;
66. járműcsoport: az (EU) 2017/2400 rendelet I. mellékletének 1. táblázatában felsorolt járműcsoportok egyike;
67. Y év beszámolási időszaka: az (EU) 2019/1242 rendelet 3. cikkének 3. pontjában meghatározott Y év beszámolási
időszaka;
68. kibocsátáscsökkentési pályagörbe: az  Y év beszámolási időszaka és az  adott járműalcsoport (sg) tekintetében,
azaz ETYsg: az  éves szén-dioxid-kibocsátáscsökkentési tényező (R-ETY) és a  járműalcsoport (sg) szén-dioxid
referenciakibocsátásának (rCO2sg) szorzata, azaz ETYsg = R-ETY x rCO2sg; az  Y≤ 2030 évek tekintetében mind
az  R-ETY-t, mind az  x rCO2sg-t az  (EU) 2019/1242 rendelet I.  mellékletének 5.1.  pontjával összhangban határozzák
meg: az  Y> 2030 évek tekintetében az  R-ETY értéke 0,70; az  rCO2sg-nak az  (EU) 2019/1242 rendelet 11.  cikkének
(2) bekezdésével összhangban elfogadott, felhatalmazáson alapuló jogi aktusokkal kiigazított értéke alkalmazandó
az  említett, felhatalmazáson alapuló jogi aktusok alkalmazásának vonatkozó kezdőnapjait követően megkezdődő
beszámolási időszakokra;
69. járműcsoport szén-dioxid referenciakibocsátása:
a) az (EU) 2019/1242 rendelet hatálya alá tartozó járművek tekintetében az  említett rendelet I.  mellékletének
3. pontjában szereplő képlettel összhangban kiszámított összeg,
b) az (EU) 2019/1242 rendelet hatálya alá nem tartozó járművek tekintetében az  adott járműcsoportba tartozó
járművek összes szén-dioxid-kibocsátásának átlagos értéke, amelyet az  (EU) 2018/956 európai parlamenti és
tanácsi rendeletnek megfelelően jelentenek be az  első beszámolási időszak vonatkozásában, amely időszak azon
dátum után indul, amikor az (EU) 2017/2400 rendelet 24. cikkével összhangban megtiltják az adott járműcsoportba
tartozó olyan járművek nyilvántartásba vételét, értékesítését vagy forgalomba helyezését, amelyek nem teljesítik
az (EU) 2017/2400 rendelet 9. cikkében említett kötelezettségeket;
70. koncessziós szerződés: a  2014/23/EU európai parlamenti és tanácsi irányelv 5.  cikk 1.  pont a)  alpontjában
meghatározott építési koncesszió vagy a b) alpontjában meghatározott szolgáltatási koncesszió;
71. külvárosi utak: azok az  útdíjköteles elemi útszakaszok, amelyek 150 és 900 fő/km2 népsűrűség (300 fő/km2
medián népsűrűség) közötti területeken fekszenek;
72. településeket összekötő utak: azok az  útdíjköteles elemi útszakaszok, amelyek 150 fő/km2-nél alacsonyabb
népsűrűségű területeken fekszenek;”


**102. §** Az autópályák, autóutak és főutak használatáért fizetendő, megtett úttal arányos díjról szóló 2013. évi LXVII. törvény
    3. §-a a következő (8) bekezdéssel egészül ki:
    „(8) Az UD rendszer használata nem járhat az útdíjköteles elemi útszakaszokat nem rendszeresen használók számára
    indokolatlan hátránnyal.”
**103. §** Az autópályák, autóutak és főutak használatáért fizetendő, megtett úttal arányos díjról szóló 2013. évi LXVII. törvény
    4. alcíme helyébe a következő rendelkezés lép:

### „4. Az útdíj mértékének meghatározásával összefüggő alapelvek

4.  § (1) Az  útdíj mértékét úgy kell meghatározni, hogy az  sem közvetett, sem pedig közvetlen módon ne
eredményezzen megkülönböztetést
a) az úthasználó, a  szerződött díjfizető, vagy az  útdíjköteles gépjármű üzembentartójának állampolgársága, vagy
honossága,
b) az útdíjköteles jármű nyilvántartásba vételének helye, vagy
c) a közlekedési művelet kiindulási pontja vagy rendeltetési helye
alapján.
(2) Az útdíj infrastruktúradíjból és külsőköltségdíjból áll.
5. § (1) Az infrastruktúradíj összegét az infrastruktúra-költségek megtérülésének elve alapján kell megállapítani.
(2) A  súlyozott átlagos infrastruktúradíjat a  közlekedési infrastruktúra építési, valamint üzemeltetési, fenntartási és
fejlesztési költségeihez kapcsolódóan kell megállapítani. A  súlyozott átlagos infrastruktúradíj a  piaci feltételeknek
megfelelő tőkehozamot és haszonkulcsot is tartalmazhat.
(3) A  figyelembe vett költségeknek az  infrastruktúradíjjal terhelt közlekedési hálózathoz vagy hálózatrészhez,
és az  útdíjköteles gépjárművekhez kell kapcsolódniuk. A  költségeknek csak bizonyos – százalékos arányban
meghatározott – része is megtéríttethető.
(4) Az infrastruktúradíj tekintetében egy adott útdíjköteles útszakaszt rendszeresen használók számára kedvezmény
vagy csökkentett díj alkalmazható, ha:
a) az így megállapított díjstruktúra arányos, nyilvános, mindenki számára azonos feltételekkel hozzáférhető, és nem
eredményezi a  többletköltségeknek más úthasználókra, szerződött díjfizetőkre, vagy üzembentartókra történő
áthárítását,
b) tükrözi azt a  tényleges megtakarítást az  adminisztrációs költségek terén, amelyet az  alkalmi úthasználókhoz
képest a rendszeres úthasználók kezelése jelent, és
c) a kedvezmény vagy a  díjcsökkentések mértéke nem haladja meg arra nem jogosult, azonos típusú útdíjköteles
járművek által fizetendő infrastruktúradíj összegének 13%-át.
5/A.  § (1) A  külsőköltségdíjat az  útdíjköteles gépjárművek közlekedésének tulajdonítható levegőszennyezés,
zajártalom, szén-dioxid-kibocsátás, illetve ezek bármilyen kombinációja által okozott költségekhez kapcsolódóan
kell megállapítani. A költségeknek csak bizonyos – százalékos arányban meghatározott – része is megtéríttethető.
(2) A  levegőszennyezés és a  zajártalom tekintetében kivetett külsőköltségdíjnak a  díjjal terhelt közlekedési
hálózathoz vagy hálózatrészhez, és az útdíjköteles gépjárművekhez kell kapcsolódniuk.
(3) A  legszigorúbb Euro kibocsátási előírásoknak eleget tevő útdíjköteles gépjárművekre a  közlekedésnek
tulajdonítható levegőszennyezéshez kapcsolódóan külsőköltségdíj nem vethető ki.
(4) A külsőköltségdíj tekintetében kedvezmény vagy csökkentett díj alkalmazásának nincs helye.
5/B.  § Az infrastruktúradíj és a  külsőköltségdíj megállapításkor figyelembevételre kerülő díjelemeket, a  költségek
számításának módszertanát, valamint az  egyes gépjármű-kategóriákra történő felosztását az  e  törvény
felhatalmazása alapján kiadott rendelet állapítja meg.”
**104. §** Az autópályák, autóutak és főutak használatáért fizetendő, megtett úttal arányos díjról szóló 2013. évi LXVII. törvény
28. § (2) bekezdés c) pontja helyébe a következő rendelkezés lép:
(Felhatalmazást kap a miniszter, hogy)
„c) rendeletben állapítsa meg az  államháztartásért felelős miniszterrel és az  útdíjfizetési-szolgáltatásért
felelős miniszterrel egyetértésben – a  Kormány által rendeletben megállapított díjpolitikai alapelvek alapján –
az útdíjköteles elemi útszakaszok használatáért fizetendő infrastruktúradíj, valamint a külsőköltségdíj mértékét,”


**105. §** Az autópályák, autóutak és főutak használatáért fizetendő, megtett úttal arányos díjról szóló 2013. évi LXVII. törvény
    31. § (1) bekezdése a következő 6–7. ponttal egészül ki:
    (Ez a törvény)
    „6. a járművekre egyes közúti infrastruktúrák használatáért kivetett díjakról szóló 1999. június 17-i 1999/62/EK
    európai parlamenti és tanácsi irányelvnek, valamint
    7. az 1999/62/EK, az  1999/37/EK és az  (EU) 2019/520 irányelvnek a  gépjárművekre egyes infrastruktúrák
    használatáért kivetett díjak tekintetében való módosításáról szóló 2022. február 24-i (EU) 2022/362 európai
    parlamenti és tanácsi irányelvnek”
    (való megfelelést szolgálja.)
**106. §** Az autópályák, autóutak és főutak használatáért fizetendő, megtett úttal arányos díjról szóló 2013. évi LXVII. törvény
    17. alcíme a következő 32. §-sal egészül ki:
    „32.  § A 4. alcím tervezetének a  járművekre egyes közúti infrastruktúrák használatáért kivetett díjakról szóló
    1999. június 17-i 1999/62/EK európai parlamenti és tanácsi irányelv 7h. cikk (1) bekezdés a) pontja, és (3) bekezdése
    szerinti előzetes bejelentése megtörtént.”
**107. §** Az autópályák, autóutak és főutak használatáért fizetendő, megtett úttal arányos díjról szóló 2013. évi LXVII. törvény
    1. 2. § 21. pontjában az „a nehéz” szövegrész helyébe az „az autóbusz, a nehéz” szöveg, és
    2. 3. § (7) bekezdésében az „a úthasználó” szövegrész helyébe az „az úthasználó” szöveg
    lép.

### 31. A temetőkről és a temetkezésről szóló 1999. évi XLIII. törvény módosításáról szóló

### 2013. évi CXXXVIII. törvény módosítása

**108. §** Nem lép hatályba a  temetőkről és a  temetkezésről szóló 1999. évi XLIII. törvény módosításáról szóló 2013. évi
    CXXXVIII. törvény
    1. 4. §-a,
    2. 5. §-a,
    3. 10. §-a,
    4. 11. § (3) bekezdése, és
    5. 24. § i) pontja.

### 32. A Magyar Nemzeti Bankról szóló 2013. évi CXXXIX. törvény módosítása

**109. §** A Magyar Nemzeti Bankról szóló 2013. évi CXXXIX. törvény 55.  § (1)  bekezdés nyitó szövegrészében
    a „134.” szövegrész helyébe a „132–134.” szöveg lép.

### 33. A rendvédelmi feladatokat ellátó szervek hivatásos állományának szolgálati jogviszonyáról szóló

### 2015. évi XLII. törvény módosítása

**110. §** Hatályát veszti a  rendvédelmi feladatokat ellátó szervek hivatásos állományának szolgálati jogviszonyáról szóló
    2015. évi XLII. törvény
    1. 78. § (4) bekezdése, és
    2. 321. § (3) bekezdése.

### 34. A természetes személyek adósságrendezéséről szóló 2015. évi CV. törvény módosítása

**111. §** A természetes személyek adósságrendezéséről szóló 2015. évi CV. törvény 36.  §-a a  következő (8a)  bekezdéssel
    egészül ki:
    „(8a) A  bírósági adósságrendezési eljárásban a  bíróság az  e  törvény felhatalmazása alapján kiadott
    kormányrendeletekben meghatározott felső összeghatárok, illetve értékhatárok változására tekintettel az  adós
    által benyújtott kérelem tárgyában hozott végzésben a  korábban, az  adósságrendezési egyezség, illetve
    az adósságtörlesztési terv tárgyában hozott, és még jogerőre nem emelkedett végzését hatályon kívül helyezheti.”


**112. §** A természetes személyek adósságrendezéséről szóló 2015. évi CV. törvény 105/B.  §-a a  következő (2)  bekezdéssel
    egészül ki:
    „(2) A  Magyarország 2024. évi központi költségvetésének megalapozásáról szóló 2023. évi LIII. törvénnyel
    megállapított 36.  § (8a)  bekezdését az  e  rendelkezés hatálybalépésekor folyamatban lévő adósságrendezési
    eljárásokban is alkalmazni kell.”

### 35. A településkép védelméről szóló 2016. évi LXXIV. törvény módosítása

**113. §** A településkép védelméről szóló 2016. évi LXXIV. törvény 11/A. §-a a következő (5) bekezdéssel egészül ki:
    „(5) Azt a  reklámhordozót, valamint reklámhordozót tartó berendezést (a  továbbiakban együtt: reklámeszköz),
    amelynek elhelyezése településkép-védelmi szempontból szabályos – így különösen, ha a  reklámeszköz
    a  lefolytatott településképi bejelentési eljárás alapján elhelyezhető, vagy a  reklámeszközzel kapcsolatban
    a  szabálytalan elhelyezés miatt településképi kötelezést nem adtak ki –, a  Nemzeti Média- és Hírközlési
    Hatóság kormányrendeletben meghatározottak szerint felveszi az  általa vezetett országos reklámkataszterbe.
    Nem helyezhető el reklám olyan reklámeszközön, amely az országos reklámkataszterben nem szerepel.”
**114. §** A településkép védelméről szóló 2016. évi LXXIV. törvény 12. § (1) bekezdése a következő m) ponttal egészül ki:
    (Felhatalmazást kap a Kormány, hogy rendeletben állapítsa meg)
    „m) az országos reklámkataszter üzemeltetésével, a  bejegyzéssel és törléssel, valamint az  országos reklámkataszter
    – személyes adatokat nem tartalmazó – adattartalmának felhasználásával kapcsolatos anyagi és eljárási szabályokat.”
**115. §** A településkép védelméről szóló 2016. évi LXXIV. törvény a következő 16/D. §-sal egészül ki:
    „16/D.  § Azt a  reklámeszközt, amelynek elhelyezésére e  törvénynek a  Magyarország 2024. évi központi
    költségvetésének megalapozásáról szóló 2023. évi LIII. törvénnyel megállapított 11/A.  § (5)  bekezdésének
    hatálybalépését megelőzően szabályszerűen került sor, a  tulajdonosnak vagy a  használónak 2024. február 1-jéig
    be kell jelentenie a  Nemzeti Média- és Hírközlési Hatósághoz az  országos reklámkataszterbe történő felvétel
    érdekében. Az  e  § szerinti reklámeszközre a  11/A.  § (5)  bekezdésében meghatározott reklám-elhelyezési tilalom
    2024. május 1-jéig nem alkalmazható.”
**116. §** A településkép védelméről szóló 2016. évi LXXIV. törvény
    1. 11/C. § (1) bekezdésében a „11/B. § (1) és (2) bekezdésében” szövegrész helyébe a „11/A. § (5) bekezdésében,
       a 11/B. § (1) és (2) bekezdésében” szöveg,
    2. 11/C.  § (1)  bekezdésében az  „500 000 forinttól 3 000 000” szövegrész helyébe a  „650 000 forinttól
       4 000 000” szöveg, és
    3. 11/G. § (10) bekezdésében a „150 000” szövegrész helyébe a „200 000” szöveg
    lép.

### 36. A hivatalos statisztikáról szóló 2016. évi CLV. törvény módosítása

**117. §** A hivatalos statisztikáról szóló 2016. évi CLV. törvény 7. §-a a következő (2a) bekezdéssel egészül ki:
    „(2a) A KSH a feladatainak ellátásához kapcsolódóan a vármegyékben irodákat működtethet.”
**118. §** A hivatalos statisztikáról szóló 2016. évi CLV. törvény 14. § (2) bekezdés c) pontja helyébe a következő rendelkezés lép:
    (A KSH elnökhelyettesének olyan személy nevezhető ki, aki)
    „c) a Hivatalos Statisztikai Szolgálatban, az  Európai Statisztikai Rendszerben, a  közigazgatásban vagy a  statisztikai
    tudomány területén legalább öt év szakmai gyakorlatot szerzett.”


### 37. A turisztikai térségek fejlesztésének állami feladatairól szóló 2016. évi CLVI. törvény módosítása

**119. §** A turisztikai térségek fejlesztésének állami feladatairól szóló 2016. évi CLVI. törvény (a  továbbiakban: Turizmus
    törvény) 9/A. §-a helyébe a következő rendelkezés lép:
    „9/A.  § A szálláshely-szolgáltató, a  vendéglátó üzlet üzemeltetője és a  turisztikai attrakció üzemeltetője
    adminisztrációs kötelezettségének könnyítése és adatelemzés, valamint hivatalos statisztikai adatok előállításának
    segítése céljából informatikai rendszer (a  továbbiakban: Nemzeti Turisztikai Adatszolgáltató Központ) működik,
    amelynek üzemeltetőjét a Kormány rendeletben jelöli ki.”
**120. §** A Turizmus törvény 9/E. §-a a következő (4) bekezdéssel egészül ki:
    „(4) A  helyi önkormányzat, valamint a  KSH a  hatáskörükbe tartozó feladatok ellátása során nem kérhetnek olyan
    adatot, amely a Nemzeti Turisztikai Adatszolgáltató Központban az (1)–(3) bekezdés szerinti hozzáférési jogosultság
    alapján a rendelkezésükre áll.”
**121. §** (1) A  turisztikai térségek fejlesztésének állami feladatairól szóló 2016. évi CLVI. törvény 9/G.  § (2)  bekezdése helyébe
    a következő rendelkezés lép:
    „(2) A  Magyar Turisztikai Ügynökség Zrt. az  (1)  bekezdésnek megfelelő szoftvert térítésmentesen biztosítja
    a  Vhr.  szerint adatszolgáltatásra kötelezett azon vendéglátó üzlet üzemeltetője részére, amelynek a  mindenkor
    hatályos TEÁOR nómenklatúra szerinti vendéglátás tevékenységből származó, a  tárgyévet megelőző lezárt
    üzleti év nettó árbevétele meghaladta a  12 millió forintot, de nem érte el az  50 millió forintot. A  vendéglátó üzlet
    üzemeltetője egy térítésmentesen biztosított szoftverre jogosult, amelyet kizárólag egy általa üzemeltetett
    vendéglátó üzletben alkalmazhat.”
(2) A  turisztikai térségek fejlesztésének állami feladatairól szóló 2016. évi CLVI. törvény 9/G.  § (4)  bekezdése helyébe
    a következő rendelkezés lép:
    „(4) A  Magyar Turisztikai Ügynökség Zrt. a  (3)  bekezdésnek megfelelő szoftvert térítésmentesen biztosítja
    a  Vhr. szerint adatszolgáltatásra kötelezett azon turisztikai attrakció üzemeltetője részére, amelynek a  tárgyévet
    megelőző lezárt üzleti évben a turisztikai attrakció szolgáltatásaihoz kapcsolódó jegyértékesítésből származó nettó
    árbevétele meghaladta a  12 millió forintot, de nem érte el az  50 millió forintot. A  turisztikai attrakció üzemeltetője
    egy térítésmentesen biztosított szoftverre jogosult, amelyet kizárólag egy általa üzemeltetett turisztikai attrakció
    esetében alkalmazhat.”
(3) A  turisztikai térségek fejlesztésének állami feladatairól szóló 2016. évi CLVI. törvény 9/G.  § (5)  bekezdése helyébe
    a következő rendelkezés lép:
    „(5) A (2) és (4) bekezdés szerint térítésmentesen biztosított szoftver használatának lehetőségét a Magyar Turisztikai
    Ügynökség Zrt. évente felülvizsgálja, a  vendéglátó üzlet üzemeltető és a  turisztikai attrakció üzemeltető (2) és
    (4) bekezdés szerinti nettó árbevételei alapján.”
**122. §** (1) A Turizmus törvény 12/A. §-a a következő (1a) bekezdéssel egészül ki:
    „(1a) A  vendéglátó üzlet üzemeltetője a  Nemzeti Turisztikai Adatszolgáltató Központba történő adatok
    szolgáltatására és továbbítására
    a) 2023. július 1. napjától köteles, amennyiben a  mindenkor hatályos TEÁOR nómenklatúra szerinti vendéglátás
    tevékenységből származó előző lezárt üzleti év nettó árbevétele meghaladta a 100 millió forintot,
    b) 2024. január 1. napjától köteles, amennyiben a  mindenkor hatályos TEÁOR nómenklatúra szerinti vendéglátás
    tevékenységből származó előző lezárt üzleti év nettó árbevétele meghaladta a 12 millió forintot.”
(2) A Turizmus törvény 12/B. §-a következő (1a) bekezdéssel egészül ki:
    „(1a) A  turisztikai attrakció üzemeltetője a  Nemzeti Turisztikai Adatszolgáltató Központba történő adatok
    szolgáltatására és továbbítására
    a) 2023. július 1. napjától köteles, amennyiben az  előző lezárt üzleti évben a  turisztikai attrakció szolgáltatásaihoz
    kapcsolódó jegyértékesítéséből származó nettó árbevétele meghaladta a 100 millió forintot,
    b) 2024. január 1. napjától köteles, amennyiben az  előző lezárt üzleti évben a  turisztikai attrakció szolgáltatásaihoz
    kapcsolódó jegyértékesítéséből származó nettó árbevétele meghaladta a 12 millió forintot.”
**123. §** A Turizmus törvény a következő 12/C. §-sal egészül ki:
    „12/C.  § A 12/A.  § (1a)  bekezdése és a  12/B.  § (1a)  bekezdése szerint megkezdett adatszolgáltatást a  vendéglátó
    üzlet és a turisztikai attrakció üzemeltetői tevékenységének megszűnéséig köteles teljesíteni.”


**124. §** A turisztikai térségek fejlesztésének állami feladatairól szóló 2016. évi CLVI. törvény a következő 12/D. §-sal egészül ki:
    „12/D.  § A 9/G.  § (2) és (4)  bekezdése, a  12/A.  § (1a)  bekezdése és a  12/B.  § (1a)  bekezdése szerinti árbevétel
    számításakor a  termékértékesítés vagy a  szolgáltatásnyújtás teljesítési helye szerinti bevétel mértékét kell
    figyelembe venni, azzal, hogy több teljesítési hely azonos működtetője vagy azonos üzemeltetője esetén sem
    alkalmazható az egybeszámítás.”
**125. §** Hatályát veszti a Turizmus törvény
    a) 9/B. § (3) bekezdése,
    b) 9/G. § (6) és (7) bekezdése és
    c) 12/A.  § (1)  bekezdésében és a  12/B.  § (1)  bekezdésében az „ , az adatok szolgáltatására és továbbítására
       2023. július 1. napjától köteles” szövegrész.

### 38. Az ügyvédi tevékenységről szóló 2017. évi LXXVIII. törvény módosítása

**126. §** Az ügyvédi tevékenységről szóló 2017. évi LXXVIII. törvény 10. § (4) bekezdése a következő d) ponttal egészül ki:
    (Az ügyvédi tevékenység gyakorlóját nem terheli titoktartási kötelezettség a  helyettes ügyvédjével szemben, valamint
    – az általuk nyújtott szolgáltatás nyújtásához szükséges mértékben – az alábbi személyek irányában:)
    „d) a panaszokról, a  közérdekű bejelentésekről, valamint a  visszaélések bejelentésével összefüggő szabályokról
    szóló törvény szerinti belső visszaélés-bejelentési rendszer (a  továbbiakban: belső visszaélés-bejelentési rendszer)
    működtetője.”
**127. §** Az ügyvédi tevékenységről szóló 2017. évi LXXVIII. törvény 158. § (1) bekezdése a következő 38. ponttal egészül ki:
    (A küldöttgyűlés szabályzatban rendelkezik)
    „38. az ügyvéd, az  európai közösségi jogász, az  ügyvédi iroda, illetve az  európai közösségi jogászi iroda
    által a  belső visszaélés-bejelentési rendszer működtetésével megbízható külső szervezettel, továbbá a  vele
    kötött szerződéssel szemben támasztott – az  ügyvédi titok kezeléséhez, illetve a  titoktartás biztosításához
    szükséges – követelményekről.”
**128. §** Az ügyvédi tevékenységről szóló 2017. évi LXXVIII. törvény a következő XXVI/A. Fejezettel egészül ki:

### „XXVI/A. FEJEZET

### A BELSŐ VISSZAÉLÉS-BEJELENTÉSI RENDSZER MŰKÖDTETÉSE

```
194/A.  § (1) A  Magyar Ügyvédi Kamara a  panaszokról, a  közérdekű bejelentésekről, valamint a  visszaélések
bejelentésével összefüggő szabályokról szóló törvény szerint működteti a  belső visszaélés-bejelentési rendszert
az  olyan ügyvéd, európai közösségi jogász, ügyvédi iroda, illetve európai közösségi jogászi iroda vonatkozásában,
amely
a) a panaszokról, a közérdekű bejelentésekről, valamint a visszaélések bejelentésével összefüggő szabályokról szóló
törvényben meghatározottak figyelembevételével olyan foglalkoztató, amely foglalkoztatásra irányuló jogviszony
keretében 250 főnél kevesebb személyt foglalkoztat és
b) a belső visszaélés-bejelentési rendszer működtetésére a  panaszokról, a  közérdekű bejelentésekről, valamint
a  visszaélések bejelentésével összefüggő szabályokról szóló törvénnyel összhangban e  feladatkörében pártatlan
személyt vagy szervezeti egységet nem jelölt ki, illetve bejelentővédelmi ügyvédet vagy más külső szervezetet nem
bízott meg.
(2) Az  ügyvéd, európai közösségi jogász, ügyvédi iroda, illetve európai közösségi jogászi iroda a  Magyar Ügyvédi
Kamarának haladéktalanul bejelenti, ha
a) a panaszokról, a közérdekű bejelentésekről, valamint a visszaélések bejelentésével összefüggő szabályokról szóló
törvényben meghatározottak figyelembevételével olyan foglalkoztató, amely foglalkoztatásra irányuló jogviszony
keretében legalább 250 személyt foglalkoztat, vagy
b) a belső visszaélés-bejelentési rendszer működtetésére a  panaszokról, a  közérdekű bejelentésekről, valamint
a  visszaélések bejelentésével összefüggő szabályokról szóló törvénnyel összhangban e  feladatkörében pártatlan
személyt vagy szervezeti egységet jelölt ki, illetve bejelentővédelmi ügyvédet vagy – a  (4)  bekezdés szerint
meghatározott követelményeknek megfelelő – más külső szervezetet bízott meg.
```

```
(3) A  Magyar Ügyvédi Kamara a  (2)  bekezdés szerinti bejelentés megtételének tényéről jegyzéket vezet, és köteles
a  jegyzék változásait folyamatosan frissíteni. A  bejelentésben a  belső visszaélés-bejelentési rendszert működtető
személyt vagy szervezeti egységet, illetve a  bejelentővédelmi ügyvédet vagy más külső szervezetet nem kell
megjelölni.
(4) Az ügyvéd, az európai közösségi jogász, az ügyvédi iroda, illetve az európai közösségi jogászi iroda által a belső
visszaélés-bejelentési rendszer működtetésével megbízható külső szervezettel, továbbá a  vele kötött szerződéssel
szemben támasztott – az ügyvédi titok kezeléséhez, illetve a titoktartás biztosításához szükséges – követelményeket
a Magyar Ügyvédi Kamara szabályzatban állapítja meg.”
```
**129. §** Az ügyvédi tevékenységről szóló 2017. évi LXXVIII. törvény 208/C.  §-ában a „2023. szeptember” szövegrész helyébe
    a „2023. november” szöveg lép.

### 39. A honvédelmi alkalmazottak jogállásáról szóló 2018. évi CXIV. törvény módosítása

**130. §** A honvédelmi alkalmazottak jogállásáról szóló 2018. évi CXIV. törvény I. Fejezete a következő 3/B. alcímmel egészül ki:

### „3/B. Az elektronikus formában kiadott összesített adóigazolás és a társadalombiztosítási

### nyilvántartás adatairól szóló igazolás kézbesítése

```
6/B.  § (1) A  honvédelmi alkalmazotti jogviszonyban álló személy köteles az  elektronikus formában kiadott
összesített adóigazolás és a  társadalombiztosítási nyilvántartás adatairól szóló igazolás kézhezvétele érdekében
a  miniszter által vezetett minisztérium központi pénzügyi és számviteli feladatokat ellátó szervezete által
üzemeltetett elektronikus ügyintézési felületen (a továbbiakban: Ügyfélszolgálati Rendszer) biztosított, jóváhagyott
elektronikus azonosítási szolgáltatással és az  ehhez tartozó biztonságos kézbesítési szolgáltatásra alkalmas
tárhellyel rendelkezni.
(2) Ha az  Ügyfélszolgálati Rendszer azt igazolja vissza, hogy az  elektronikus formában kiadott összesített
adóigazolást és a  társadalombiztosítási nyilvántartás adatairól szóló igazolást a  címzett kétszeri értesítés ellenére
sem vette át, az  elektronikus dokumentumot kézbesítettnek kell tekinteni a  második értesítés időpontját követő
ötödik munkanapon.
(3) Az  (1) és (2)  bekezdésben foglaltak a  Katonai Nemzetbiztonsági Szolgálat (a  továbbiakban: KNBSZ) által
foglalkoztatott honvédelmi alkalmazottakra nem alkalmazható.”
```
**131. §** A honvédelmi alkalmazottak jogállásáról szóló 2018. évi CXIV. törvény 44/A.  § (1)  bekezdésében a  „Katonai
    Nemzetbiztonsági Szolgálat (a továbbiakban: KNBSZ)” szövegrész helyébe a „KNBSZ” szöveg lép.

### 40. A társadalombiztosítás ellátásaira jogosultakról, valamint ezen ellátások fedezetéről szóló

### 2019. évi CXXII. törvény módosítása

**132. §** A társadalombiztosítás ellátásaira jogosultakról, valamint ezen ellátások fedezetéről szóló 2019. évi CXXII. törvény
    56. §-a helyébe következő rendelkezés lép:
    „56.  § A nyugdíjbiztosítási nyilvántartás, az  egészségbiztosítási nyilvántartás és a  megváltozott munkaképességű
    személyek ellátásaival kapcsolatos nyilvántartás adatkezelője a  nyilvántartással kapcsolatos adatfeldolgozási
    feladatok ellátásával kizárólag államigazgatási szervet vagy a nemzeti vagyonról szóló 2011. évi CXCVI. törvény 3. §
    (1) bekezdés 1. pontja szerinti, belföldi székhelyű átlátható szervezetet bízhat meg.”

### 41. A Pázmány Péter Katolikus Egyetem által ellátott oktatási feladatok elősegítése céljából,

### a Magyar Katolikus Püspöki Konferencia részére történő ingyenes vagyonjuttatásról szóló

### 2020. évi XVI. törvény módosítása

**133. §** A Pázmány Péter Katolikus Egyetem által ellátott oktatási feladatok elősegítése céljából, a Magyar Katolikus Püspöki
    Konferencia részére történő ingyenes vagyonjuttatásról szóló 2020. évi XVI. törvény 1/A. §-ában a „2026. március 31.”
    szövegrész helyébe a „2025. június 30.” szöveg lép.


### 42. Az egészségügyi szolgálati jogviszonyról szóló 2020. évi C. törvény módosítása

**134. §** Az egészségügyi szolgálati jogviszonyról szóló 2020. évi C. törvény 1.  § (1)  bekezdése helyébe a  következő
    rendelkezés lép:
    „(1) E  törvény hatálya kizárólag – ide nem értve a  munkavállalói résztulajdont – az  állami és az  önkormányzati
    fenntartású egészségügyi szolgáltatóra, annak fenntartójára, az  egységes intézeti gyógyszertári szolgáltatás
    keretében működtetett gyógyszertár működtetőjére, valamint az  állami vagy önkormányzati fenntartású
    egészségügyi szolgáltatónál egészségügyi szolgálati jogviszonyban álló személy (a  továbbiakban: egészségügyi
    szolgálati jogviszonyban álló személy) jogállására terjed ki.”
**135. §** Az egészségügyi szolgálati jogviszonyról szóló 2020. évi C. törvény 15/A. §-a helyébe a következő rendelkezés lép:
    „15/A. § [Az egységes intézeti gyógyszertári szolgáltatás keretében működtetett gyógyszertár főgyógyszerészének,
    szakgyógyszerészének és gyógyszerészének, szakdolgozójának egészségügyi szolgálati jogviszonya]
    (1) Az  egységes intézeti gyógyszertári szolgáltatás keretében működtetett gyógyszertárat vezető főgyógyszerész
    (a  továbbiakban: főgyógyszerész) egészségügyi szolgálati jogviszonya, valamint az  egységes intézeti gyógyszertári
    szolgáltatás keretében működtetett gyógyszertár szakgyógyszerészének, gyógyszerészének, szakdolgozójának
    egészségügyi szolgálati jogviszonya tekintetében a  munkáltatói jogkört az  állami fenntartású fekvőbeteg-
    ellátást végző intézmény munkáltatói jogkör gyakorlója (a  továbbiakban: állami munkáltatói jogkör gyakorló) és
    az  egységes intézeti gyógyszertári szolgáltatás keretében működtetett gyógyszertárat működtető jogi személy
    vezetője (a továbbiakban: szerződéses munkáltató jogkör gyakorló) az e §-ban foglaltak szerint gyakorolja.
    (2) Az  egységes intézeti gyógyszertári szolgáltatás keretében történő működtetés tekintetében, az  ezen
    feladatokhoz kapcsolódó munkáltatói utasítási jogokat az  állami munkáltatói jogkör gyakorlója és a  szerződéses
    munkáltatói jogkör gyakorlója – a Kormány rendeletében meghatározottak szerint – együttesen gyakorolja.
    (3) A  (2)  bekezdésben foglaltakon túlmenően a  munkáltatói jogkört az  állami munkáltatói jogkört gyakorló
    gyakorolja.”
**136. §** Az egészségügyi szolgálati jogviszonyról szóló 2020. évi C. törvény 16. § d) pontja helyébe a következő rendelkezés lép:
    (E törvény alkalmazásában)
    „d) egységes intézeti gyógyszertári szolgáltatás keretében működtetett gyógyszertár: a  biztonságos és gazdaságos
    gyógyszer- és gyógyászatisegédeszköz-ellátás, valamint a  gyógyszerforgalmazás általános szabályairól szóló
    2006. évi XCVIII. törvény szerinti egységes intézeti gyógyszertári szolgáltatás nyújtására a  közbeszerzésekről szóló
    2015. évi CXLIII. törvény szerint lefolytatott eljárás nyertesével megkötött szerződés alapján működtetett intézeti
    gyógyszertár.”
**137. §** Az egészségügyi szolgálati jogviszonyról szóló 2020. évi C. törvény 17.  § (1)  bekezdése a  következő p)  ponttal
    egészül ki:
    (Felhatalmazást kap a Kormány arra, hogy rendeletben határozza meg)
    „p) az egységes intézeti gyógyszertári szolgáltatás keretében működtetett gyógyszertár főgyógyszerészének,
    szakgyógyszerészének, gyógyszerészének és szakdolgozójának egészségügyi szolgálati jogviszonya tekintetében
    az együttes munkáltatói jogkörgyakorlás eseteit és részletes szabályait.”
**138. §** Az egészségügyi szolgálati jogviszonyról szóló 2020. évi C. törvény a következő 22. §-sal egészül ki:
    „22.  § (1) Az  egészségügyi szolgálati jogviszonyban álló személy egészségügyi szolgálati jogviszonya az  e  törvény
    hatálya alá tartozó egészségügyi szolgáltató és a  Kjt. hatálya alá tartozó központi logisztikai szerv közötti
    áthelyezéssel is megszüntethető, ha az  őt foglalkoztató egészségügyi szolgáltató egyes ingatlanüzemeltetési
    feladatait a Kormány rendeletében kijelölt központi logisztikai szerv veszi át.
    (2) Azon egészségügyi szolgálati jogviszonyban álló személy esetén, akinek az  egészségügyi szolgálati
    jogviszonya azért kerül megszüntetésre, mert jogszabály alapján az  őt foglalkoztató egészségügyi szolgáltató
    egyes ingatlanüzemeltetési feladatait a  Kormány rendeletében kijelölt központi logisztikai szerv veszi át, majd
    egészségügyi szolgálati jogviszonya megszüntetését követő 180 napon belül a  Kormány rendeletében kijelölt
    központi logisztikai szervvel közalkalmazotti jogviszonyt létesít, a végkielégítés – a 13. §-ban foglaltaktól eltérően –
    az  egészségügyi szolgálati jogviszony megszűnése és a  közalkalmazotti jogviszony létrejötte között eltelt idő
    alapján az alábbiak szerint illeti meg:


```
a) 30 napon belül, legfeljebb egyhavi végkielégítés,
b) 31. és 60. nap közötti időszakban, legfeljebb kéthavi végkielégítés,
c) 61. és 90. nap közötti időszakban, legfeljebb háromhavi végkielégítés,
d) 91. és 120. nap közötti időszakban, legfeljebb négyhavi végkielégítés,
e) 121. és 150. nap közötti időszakban, legfeljebb öthavi végkielégítés,
f ) 151. és 180. nap közötti időszakban, legfeljebb hathavi végkielégítés,
és a  részére kifizetett végkielégítés összegének az  a)–f )  pont szerinti mértéken felüli részét az  új jogviszony
létesítésétől számított 30 napon belül a korábban őt foglalkoztató munkáltató részére vissza kell fizetnie.
(3) Az  (1)  bekezdés alapján létrejött új közalkalmazotti jogviszonyban a  végkielégítés alapjául szolgáló időszak
számítása során az  (1)  bekezdés szerint megszüntetésre került egészségügyi szolgálati jogviszony alapján
végkielégítésre jogosító időt
a) a (2)  bekezdés a)  pontja szerinti esetben három év jogviszonyban töltött idővel csökkentett mértékben
figyelembe kell venni,
b) a (2)  bekezdés b)  pontja szerinti esetben öt év jogviszonyban töltött idővel csökkentett mértékben figyelembe
kell venni,
c) a (2) bekezdés c) pontja szerinti esetben nyolc év jogviszonyban töltött idővel csökkentett mértékben figyelembe
kell venni,
d) a (2)  bekezdés d)  pontja szerinti esetben tíz év jogviszonyban töltött idővel csökkentett mértékben figyelembe
kell venni,
e) a (2)  bekezdés e)  pontja szerinti esetben tizenhárom év jogviszonyban töltött idővel csökkentett mértékben
figyelembe kell venni,
f ) a (2)  bekezdés f )  pontja szerinti esetben tizenhat év jogviszonyban töltött idővel csökkentett mértékben
figyelembe kell venni.
(4) Azon egészségügyi szolgálati jogviszonyban álló személy esetén, akinek egészségügyi szolgálati jogviszonya
azért kerül megszüntetésre, mert jogszabály alapján az  őt foglalkoztató egészségügyi szolgáltató egyes
ingatlanüzemeltetési feladatai átadásra kerülnek a  Kormány rendeletében kijelölt központi logisztikai szerv
részére, a  felmondási idő – az  Mt. 69.  §-ától eltérően – 30 nap. A  felmondási idő felére – figyelemmel az  Mt. 70.  §
(1) bekezdésére – az egészségügyi szolgálati jogviszonyban álló személyt a munkavégzés alól fel kell menteni.”
```
### 43. A Nemzeti Egészségügyi és Orvosképzésért Alapítványról, a Nemzeti Egészségügyi és

### Orvosképzésért Alapítvány és a Semmelweis Egyetem részére történő vagyonjuttatásról szóló

### 2021. évi XX. törvény módosítása

**139. §** (1) A  Nemzeti Egészségügyi és Orvosképzésért Alapítványról, a  Nemzeti Egészségügyi és Orvosképzésért Alapítvány
    és a  Semmelweis Egyetem részére történő vagyonjuttatásról szóló 2021. évi XX. törvény 5.  §-a a  következő
    (1b) bekezdéssel egészül ki:
    „(1b) Az  Nvtv. 13.  § (3)  bekezdése és a  Vtv. 36.  § (1)  bekezdése alapján, az  Nftv.-ben meghatározott oktatási,
    tudományos kutatási és betegellátási feladatok ellátását szolgáló, a  3.  mellékletben foglalt táblázat 58. sorában
    meghatározott, Budapest 38239 helyrajzi számú ingatlan ingyenesen, a  tulajdonosi joggyakorló könyveiben
    szereplő nyilvántartási értéken történő átvezetéssel az  Egyetem tulajdonába kerül átadásra. Az  ingatlan
    tulajdonjogát az Egyetem a terhekkel együtt szerzi meg.”
(2) A  Nemzeti Egészségügyi és Orvosképzésért Alapítványról, a  Nemzeti Egészségügyi és Orvosképzésért Alapítvány
    és a  Semmelweis Egyetem részére történő vagyonjuttatásról szóló 2021. évi XX. törvény 5.  §-a a  következő
    (5a) bekezdéssel egészül ki:
    „(5a) Az  (1b)  bekezdés szerinti ingatlanjuttatásra tekintettel az  ingatlanjuttatással egyidejűleg az  (1b)  bekezdés
    szerinti közfeladat ellátásával kapcsolatos jogok és kötelezettségek, e  körben a  feladatok ellátásához szükséges
    eszközök tekintetében a  vagyoni jogok és kötelezettségek a  jogutód Egyetemre szállnak át. A  feladat ellátásával
    összefüggő hatósági engedélyek jogosultja a feladat átvételének időpontjától az Egyetem klinikai központja.”


**140. §** A Nemzeti Egészségügyi és Orvosképzésért Alapítványról, a  Nemzeti Egészségügyi és Orvosképzésért Alapítvány
    és a  Semmelweis Egyetem részére történő vagyonjuttatásról szóló 2021. évi XX. törvény 3. alcíme a  következő
    6/A–6/C. §-sal egészül ki:
    „6/A.  § A Dél-pesti Centrumkórház – Országos Hematológiai és Infektológiai Intézet jogutódja a  Merényi Gusztáv
    telephely (a  továbbiakban: Merényi telephely) traumatológiai járó- és fekvőbeteg-szakellátása tekintetében
    az  Egyetem. A  Merényi telephely traumatológiai járó- és fekvőbeteg-szakellátását 2023. november 1. napjától
    az Egyetem klinikai központja látja el.
    6/B.  § Az 5.  § (1b)  bekezdése szerinti ingatlan tekintetében a  tulajdonváltozás ingatlan-nyilvántartásba történő
    bejegyzésére alkalmas háromoldalú szerződést a tulajdonosi joggyakorló és a Dél-pesti Centrumkórház – Országos
    Hematológiai és Infektológiai Intézet köti meg az Egyetemmel.
    6/C.  § A Merényi telephelyet érintő, európai uniós forrásból finanszírozott, folyamatban lévő vagy fenntartás
    alatt álló projektje vonatkozásában a  Dél-pesti Centrumkórház – Országos Hematológiai és Infektológiai Intézet
    jogutódja az Egyetem. E projektekkel összefüggő jogok és kötelezettségek az Egyetemet illetik meg, illetve terhelik.
    Az  Egyetem köteles az  egyes európai uniós alapokból származó támogatások felhasználásának rendjéről szóló
    kormányrendelet alapján a változást az érintett irányító hatóság részére bejelenteni.”
**141. §** A Nemzeti Egészségügyi és Orvosképzésért Alapítványról, a  Nemzeti Egészségügyi és Orvosképzésért Alapítvány
    és a  Semmelweis Egyetem részére történő vagyonjuttatásról szóló 2021. évi XX. törvény 4. alcíme a  következő
    7/A. §-sal egészül ki:
    „7/A.  § A Magyarország 2024. évi központi költségvetésének a  megalapozásáról szóló 2023. évi LIII. törvénnyel
    megállapított 5.  § (1b)  bekezdése és 6/A–6/C.  § szerinti feladatátadással, illetve jogutódlással az  egészségügyi
    tevékenység végzésének egyes kérdéseiről szóló 2003. évi LXXXIV. törvény 4.  § b)  pontja szerinti egészségügyben
    dolgozó – az  egészségügyi szolgálati jogviszonyról szóló 2020. évi C. törvény 1.  § (3)  bekezdés b)  pontjában
    meghatározott – egészségügyi szolgálati jogviszonya e  törvény erejénél fogva, 2023. november 1-jei hatállyal
    –  ideértve a  határozott idejű jogviszonyt is – a  munka törvénykönyve szerinti munkaviszonnyá alakul át.
    Az átalakulás során létrejövő munkaviszony tekintetében próbaidő nem köthető ki, és a jogviszonyt folyamatosnak
    kell tekinteni. A jogviszony átalakulása
    a) nem szakítja meg az egészségügyi szolgálati jogviszonnyal kapcsolatos igények elévülését,
    b) nem érinti az e § szerinti időpontban hatályban lévő határozott idejű áthelyezést, valamint
    c) nem érinti a jogviszony időtartamát, valamint a munkaidő mértékét.”
**142. §** A Nemzeti Egészségügyi és Orvosképzésért Alapítványról, a Nemzeti Egészségügyi és Orvosképzésért Alapítvány és
    a  Semmelweis Egyetem részére történő vagyonjuttatásról szóló 2021. évi XX. törvény 3.  melléklete az  1.  melléklet
    szerint módosul.
**143. §** A Nemzeti Egészségügyi és Orvosképzésért Alapítványról, a Nemzeti Egészségügyi és Orvosképzésért Alapítvány és
    a Semmelweis Egyetem részére történő vagyonjuttatásról szóló 2021. évi XX. törvény
    1. 5.  § (4)  bekezdésében az „Az (1) és (1a)  bekezdés” szövegrész helyébe az „Az (1), az  (1a) és az  (1b)  bekezdés”
       szöveg,
    2. 5.  § (5)  bekezdésében az „átadó szervezet” szövegrész helyébe a „tulajdonosi joggyakorló szervezet” szöveg,
       és
    3. 8. §-ában az „az 5. § (1), (1a), (4)” szövegrész helyébe az „az 5. § (1), (1a), (1b), (4), (5a)” szöveg
    lép.

### 44. A Szabályozott Tevékenységek Felügyeleti Hatósáról szóló 2021. évi XXXII. törvény módosítása

**144. §** A Szabályozott Tevékenységek Felügyeleti Hatóságáról szóló 2021. évi XXXII. törvény 13. §-a a következő y) ponttal
    egészül ki:
    (A Hatóság elnöke)
    „y) megállapítja az elektronikus hírközlő hálózat üzemeltetője által teljesítendő kiberbiztonsági követelményeket.”
**145. §** Hatályát veszti a  Szabályozott Tevékenységek Felügyeleti Hatóságáról szóló 2021. évi XXXII. törvény 13.  §
    k) pontjában az „a Kar által vezetett nyilvántartások, névjegyzékek vezetésére,” szövegrész.


### 45. Az egyes vagyongazdálkodási kérdésekről, illetve egyes törvényeknek a jogrendszer

### koherenciájának erősítése érdekében történő módosításáról szóló 2021. évi CI. törvény módosítása

**146. §** Az egyes vagyongazdálkodási kérdésekről, illetve egyes törvényeknek a  jogrendszer koherenciájának erősítése
    érdekében történő módosításáról szóló 2021. évi CI. törvény a következő 3/A. alcímmel egészül ki:

### „3/A. Állami vagyonelemek ingyenes tulajdonba adása Nagyvisnyó Község Önkormányzata részére

```
4/A.  § (1) Az  Nvtv. 13.  § (3)  bekezdése, valamint a  Vtv. 36.  § (1)  bekezdése alapján az  állam tulajdonában
lévő Nagyvisnyó külterület 0341/1 helyrajzi számú ingatlant (ezen alcím alkalmazásában a  továbbiakban:
ingatlan) ingyenesen, nyilvántartási értéken az  általa vállalt közfeladatok hatékonyabb ellátása érdekében,
a  természetvédelmi-, sport-, ifjúsági- valamint egyéb feladatai ellátásának elősegítése céljából Nagyvisnyó Község
Önkormányzata tulajdonába kerül.
(2) Nagyvisnyó Község Önkormányzata az  (1)  bekezdés szerinti ingatlant terhekkel együtt szerzi meg.
Az  (1)  bekezdés szerinti tulajdonátruházás feltétele, hogy Nagyvisnyó Község Önkormányzata az  (1)  bekezdés
szerinti ingatlant terhelő kötelezettségeket a (3) bekezdés szerinti szerződés alapján teljes-körűen átvállalja.
(3) Az  (1)  bekezdés szerinti tulajdonátruházás ingatlan-nyilvántartásba történő bejegyzésére alkalmas szerződést
az  állam nevében a  tulajdonosi joggyakorló Magyar Nemzeti Vagyonkezelő Zártkörűen működő Részvénytársaság
készíti el és köti meg. A  szerződésben rögzíteni kell, hogy az  az (1)  bekezdés szerinti ingatlan használata
során Nagyvisnyó Község Önkormányzatának kötelezettsége a  környezet- és természetvédelmi szempontok
figyelembevétele, különösen a  biológiai sokféleség védelme, fenntartása és a  jövő nemzedékek számára való
megőrzése.
(4) Az  (1)  bekezdés szerinti ingatlanjuttatás tárgyában megkötendő megállapodás létrejöttének napjával
egyidejűleg az  (1)  bekezdés szerinti ingatlanban található állami tulajdonú ingó vagyonelemek (ezen alcím
alkalmazásában a  továbbiakban: ingóságok) e  törvény erejénél fogva Nagyvisnyó Község Önkormányzata
tulajdonába kerülnek Nagyvisnyó Község Önkormányzata (1)  bekezdés szerinti feladatainak hatékonyabb ellátása
érdekében.
(5) A  (4)  bekezdés alapján átszálló ingóságokról átadás-átvételi jegyzőkönyvet kell felvenni, amelyet az  átadó és
az átvevő képviseletére jogosult személy ír alá. Az átszálló ingóságok bekerülési értéke megegyezik az ingóságokra
vonatkozó, az átadó könyveiben szereplő nyilvántartási értékkel.
(6) Az  (1)  bekezdés szerinti vagyonjuttatást úgy kell tekinteni, hogy az  az Áfa. tv. 17.  § (1)  bekezdésében
meghatározott feltételek szerinti juttatással esik egy tekintet alá.”
```
**147. §** Az egyes vagyongazdálkodási kérdésekről, illetve egyes törvényeknek a  jogrendszer koherenciájának erősítése
    érdekében történő módosításáról szóló 2021. évi CI. törvény a  4. alcím címét megelőzően a  következő 4/B.  §-sal
    egészül ki:
    „4/B. § A 4/A. § (1) bekezdése alapján ingyenesen tulajdonba adott ingatlanon e törvény erejénél fogva határozatlan
    időre szóló elidegenítési és terhelési tilalom áll fenn. Az elidegenítési és terhelési tilalomnak az átruházó javára szóló
    ingatlan-nyilvántartásba történő feljegyzését a  tulajdonjog bejegyzése iránti kérelem benyújtásával egyidejűleg
    a tulajdonosi joggyakorló kérelmezi.”
**148. §** Az egyes vagyongazdálkodási kérdésekről, illetve egyes törvényeknek a  jogrendszer koherenciájának erősítése
    érdekében történő módosításáról szóló 2021. évi CI. törvény 11. § (1) bekezdésében az „a 4. § (6) bekezdése, az 5. §
    (2) bekezdése,” szövegrész helyébe az „a 4. § (6) bekezdése, a 4/B. §, az 5. § (2) bekezdése,” szöveg lép.

### 46. A honvédelemről és a Magyar Honvédségről szóló 2021. évi CXL. törvény módosítása

**149. §** A honvédelemről és a Magyar Honvédségről szóló 2021. évi CXL. törvény 3. §-a a következő 25a. ponttal egészül ki:
    (E törvény és a honvédelmi jogszabályok alkalmazásában)
    „25a. NATO Biztonsági Beruházási Program: azon katonai célú beruházások, fejlesztések összessége, amelyeket
    a NATO a védelmi képességének megőrzése vagy fokozása érdekében tervez és valósít meg,”
**150. §** A honvédelemről és a Magyar Honvédségről szóló 2021. évi CXL. törvény 48. §-a a következő (4) bekezdéssel egészül ki:
    „(4) A  NATO Biztonsági Beruházási Program keretében megvalósuló beruházások, fejlesztések – a  jogszabályban
    meghatározott bírságok kivételével – mentesek a közterhektől.”


### 47. Egyes felsőoktatással, szakképzéssel és felnőttképzéssel összefüggő törvények módosításáról

### szóló 2022. évi LIX. törvény módosítása

**151. §** Az egyes felsőoktatással, szakképzéssel és felnőttképzéssel összefüggő törvények módosításáról szóló 2022. évi
    LIX. törvény 105. § (7) bekezdésében a „2024. január 1-jén” szövegrész helyébe a „2025. január 1-jén” szöveg lép.

### 48. A választási eljárási szabályoknak az elektronikus ügyintézéssel összefüggő módosításáról szóló

### 2023. évi XXIV. törvény módosítása

**152. §** (1) A  választási eljárási szabályoknak az  elektronikus ügyintézéssel összefüggő módosításáról szóló 2023. évi
    XXIV. törvény 77. § (2) bekezdése helyébe a következő rendelkezés lép:
    „(2) Az 1. § 2023. augusztus 31-én lép hatályba.”
(2) A  választási eljárási szabályoknak az  elektronikus ügyintézéssel összefüggő módosításáról szóló 2023. évi
    XXIV. törvény 77. §-a a következő (3) bekezdéssel egészül ki:
    „(3) A  4.  §, a  7.  §, a  11–13.  §, a  15–34.  §, a  42.  §, a  44–53.  §, az  55–56.  §, a  60–63.  §, a  66.  § 1., 4–5., 8–14., 16–18. és
    20–23. pontja, a 67. § 1., 4–9. és 11–16. pontja, a 73. §, a 75. § és az 1–4. melléklet 2023. december 1-jén lép hatályba.”
**153. §** A választási eljárási szabályoknak az  elektronikus ügyintézéssel összefüggő módosításáról szóló 2023. évi
    XXIV. törvény 77. § (1) bekezdésében a „(2) bekezdésben” szövegrész helyébe a „(2) és (3) bekezdésben” szöveg lép.

### 49. A panaszokról, a közérdekű bejelentésekről, valamint a visszaélések bejelentésével összefüggő

### szabályokról szóló 2023. évi XXV. törvény módosítása

**154. §** A panaszokról, a  közérdekű bejelentésekről, valamint a  visszaélések bejelentésével összefüggő szabályokról szóló
    2023. évi XXV. törvény
    1. 17.  §-ában a  „csak akkor kell alkalmazni” szövegrész az  „az 1.  melléklet szerinti európai uniós jogi aktus
       végrehajtására vagy az  annak való megfelelés érdekében kiadott jogszabály vagy az  Európai Unió általános
       hatályú, közvetlenül alkalmazandó, 1.  melléklet szerinti kötelező jogi aktusa hatálya alá tartozó esetekben
       csak akkor kell alkalmazni” szöveggel,
    2. 18.  § (3)  bekezdésében a  „közösen is létrehozhatják.” szövegrész a  „közösen, illetve az  erre jogosult más
       foglalkoztatóval is létrehozhatják. A  (2)  bekezdés szerinti foglalkoztatók, amelyek legfeljebb 249 személyt
       foglalkoztatásra irányuló jogviszony keretében foglalkoztatnak, a  belső visszaélés-bejelentési rendszert
       közösen, illetve az erre jogosult más foglalkoztatóval is létrehozhatják.” szöveggel,
    3. 19. § (2) bekezdésében az „összeférhetetlenségi és” szövegrész az „összeférhetetlenségi szabályokat, valamint
       az (1) bekezdés szerinti” szöveggel, és
    4. 22. § (4) bekezdésében az „összeférhetetlenségi és” szövegrész az „összeférhetetlenségi szabályokat, valamint
       a 19. § (1) bekezdése szerinti” szöveggel
    lép hatályba.

### 50. Az igazságügyi tárgyú törvények módosításáról szóló 2023. évi XXXI. törvény módosítása

**155. §** Az igazságügyi tárgyú törvények módosításáról szóló 2023. évi XXXI. törvény 170.  § (5)  bekezdésében a „17. alcím”
    szövegrész helyébe a „17. alcím, a 81. §” szöveg lép.
**156. §** Hatályát veszti az igazságügyi tárgyú törvények módosításáról szóló 2023. évi XXXI. törvény 170. § (3) bekezdésében
    az „a 81. §,” szövegrész.
**157. §** Nem lép hatályba az igazságügyi tárgyú törvények módosításáról szóló 2023. évi XXXI. törvény 82. §-a.

### 51. Az egyes beruházási szabályok veszélyhelyzet ideje alatt történő eltérő alkalmazásáról szóló

### 541/2022. (XII. 22.) Korm. rendelet módosítása

**158. §** Hatályát veszti az  egyes beruházási szabályok veszélyhelyzet ideje alatt történő eltérő alkalmazásáról szóló
    541/2022. (XII. 22.) Korm. rendelet 5. §-a.


### 52. Hatályba léptető rendelkezések

**159. §** (1) Ez a törvény – a (2)–(13) bekezdésben meghatározott kivétellel – a kihirdetését követő napon lép hatályba.
(2) A 4. §, az 5. §, a 126–128. § és a 154. § 2023. július 24-én lép hatályba.
(3) A 77. § (3) bekezdése és a 85. § az e törvény kihirdetését követő tizenhatodik napon lép hatályba.
(4) A 27. §, a 28. § 7. pontja, a 64. §, és a 89. § (2) bekezdése 2023. augusztus 1-jén lép hatályba.
(5) A  3.  §, a  15.  §, a  16.  §, a  48.  §, a  87.  § 1. és 8.  pontja, a  90–93.  §, a  95.  § és a  116.  § 2. és 3.  pontja
    2023. szeptember 1-jén lép hatályba.
(6) A 8. §, a 10. § és 74. § az e törvény kihirdetését követő hatvanegyedik napon lép hatályba.
(7) A 12. § 2023. október 1-jén lép hatályba.
(8) A 139–143. § és az 1. melléklet 2023. november 1-jén lép hatályba.
(9) A 151. § 2023. december 31-én lép hatályba.
(10) Az 1. §, a 2. §, a 7. §, a 23. §, a 25. §, a 26. §, a 28. § 4–6. pontja, a 62. §, a 66. §, a 75. §, a 77. § (1) bekezdése, a 89. §
    (1) bekezdés 1. pontja, a 98. §, a 99. §, a 101–106. §, a 110. §, a 113–115. § és a 157. § 2024. január 1-jén lép hatályba.
(11) A 107. § 1. pontja és a 116. § 1. pontja 2024. február 1-jén lép hatályba.
(12) A 80. § (2) bekezdése 2024. július 1-jén lép hatályba.
(13) A 108. § 2025. január 1-jén lép hatályba.

### 53. Az Alaptörvény sarkalatosságra vonatkozó követelményének való megfelelés

**160. §** E törvény
    1. 62. §-a az Alaptörvény IX. cikk (6) bekezdése és 23. cikke,
    2. 31. §-a, 33. §-a, 34. §-a és 41. §-a az Alaptörvény 31. cikk (3) bekezdése és 38. cikk (6) bekezdése,
    3. 38. §-a, 40. §-a az Alaptörvény 31. cikk (3) bekezdése,
    4. 63. §-a az Alaptörvény VI. cikk (4) bekezdése,
    5. 94. §-a és 157. §-a az Alaptörvény 4. cikk (2) és (5) bekezdése,
    6. 133. §-a és 147. §-a az Alaptörvény 38. cikk (1) és (2) bekezdése,
    7. 139. §-a, 142. §-a és 143. § 1. pontja, valamint 1. melléklete az Alaptörvény 38. cikk (6) bekezdése,
    8. 144. §-a és 145. §-a az Alaptörvény 23. cikke, és
    9. 149. §-a az Alaptörvény XXXI. cikk (3)–(6) bekezdése és 45. cikk (5) bekezdése
    alapján sarkalatosnak minősül.

```
Novák Katalin s. k., Kövér László s. k.,
köztársasági elnök az Országgyűlés elnöke
```
### 1. melléklet a 2023. évi LIII. törvényhez

```
A Nemzeti Egészségügyi és Orvosképzésért Alapítványról, a  Nemzeti Egészségügyi és Orvosképzésért Alapítvány
és a  Semmelweis Egyetem részére történő vagyonjuttatásról szóló 2021. évi XX. törvény 3.  mellékletében foglalt
táblázat a következő 58. sorral egészül ki:
```
```
(A B C D
```
1. TELEPÜLÉS HELYRAJZI SZÁM MAGYAR ÁLLAM TULAJDONI HÁNYADA MEGNEVEZÉS)

```
„58. BUDAPEST 38239 1/1 Kivett lakóház, udvar”
```

A Magyar Közlönyt az Igazságügyi Minisztérium szerkeszti.
A szerkesztésért felelős: dr. Salgó László Péter.
A szerkesztőség címe: 1051 Budapest, Nádor utca 22.
A Magyar Közlöny hiteles tartalma elektronikus dokumentumként a https://www.magyarkozlony.hu honlapon érhető el.


